{
    "dynasty": "宋",
    "author": "卫宗武",
    "poems": [
        {
            "title": "山中新霁",
            "content": "一雨喜还晴，晓山青复青。乔松清老眼，啼鸟悦幽情。与客评诗卷，看僧育佛经。更怜清绝处，泉泻佩琚声。",
            "comment": ""
        },
        {
            "title": "偶成",
            "content": "平生梦不遇邯郸，学道求仙兴已阑。旋改诗编入新刻，重寻琴谱发清弹。不惭晚境为寒峻，翻笑当年慕势官。志业无成年及耄，那知身反误儒冠。",
            "comment": ""
        },
        {
            "title": "舟回自霅至黄桥负大作复反朱泾泊舟",
            "content": "芒鞋遍踏苕溪冈，昌翔归棹穿沧浪。吾庐咫尺自可到，飞廉怒吼俄作狂。涛头掀舞势欲立，纷纷雨霰来何滂。河伯怙此贾其勇，杯水几至倾仓皇。急呼转柂依古刹，道场千载扬灵光。我今七十仅三到，更觉古桧苍髯长。应为船子笑寂寂，老无闻达徒奔忙。明朝风静日欲杲，载换衡宇升吾堂。波涛盖有起平地，覆车未必非康庄。人生夷险与利钝，惟有委顺於旻苍。",
            "comment": ""
        },
        {
            "title": "牡丹和韵二首",
            "content": "似肋还似囷，尊号擅芳名。洛土分来种，景星流作英。纷敷为绝色，向背若含情。别久喜相对，开尊话旧盟。",
            "comment": ""
        },
        {
            "title": "和野渡春雪",
            "content": "天教滕巽互驱驰，令下东皇莫敢违。云擘碎绵迷眼界，山遮新黛抹腰围。众芳被虐难争巧，二麦呈祥不用祈。片片吹将入檐幕，佳人错认落梅飞。",
            "comment": ""
        },
        {
            "title": "星夕前露坐观行云作",
            "content": "一气有聚散，变化莫能测。氤氲弥太虚，肤寸繇触石。翕如华盖张，纷若纤纩擘。缉缉鲸布鳞，翩翩凤展翼。祥或旗为黄，祲或珥为赤。友风而子雨，俄如番墨汁。白衣与苍狗，怪装殊不一。露坐晚观天，时近双星夕，霭霭从何来，於粲绚金碧。突如怒涛涌，屹若奇峰立。黼黻盛彰施，文绣烂组织。良由天孙巧，匪自屏翳出。我不为柳州，去拙有所乞。我不效汾阳，荣进占所得。但愿焕有章，落笔在五色。毋使若贝锦，胥谗以作慝。作业哉杼轴空，民力敝东国。安得化为缯，散温浩万匹。衣被此一方，群黎遍尔德。仍须语河鼓，牵牛勤负轭。勉耕左角田，雨作蒸民粒。穰穰俱满家，庶以给冗食。",
            "comment": ""
        },
        {
            "title": "自桃岭历诸陇后返至唐村庵",
            "content": "扶杖穿桃岭，山行历几村，嵚崎穷绝巘，旋折反穷源。地迥犹仙隐，山多隔市喧。层峦互将送，不觉月黄昏。",
            "comment": ""
        },
        {
            "title": "酬乡友惠诗",
            "content": "乃翁不遐遗，招邀至宅里。芳馨秩俎豆，声歌列纨绮。寿色窦庭椿，天芬郄枝桂。皤皤七十叟，义方严教子。大儿书满架，心惟醉经史。金朱非所乐，饮食能知味。篇章落咳唾，葩藻振奇丽。月眼老增明，三读使予起。小儿暨若孙，未遑试以艺。具谓善吟哦，抑亦工诵记。庭兰其在兹，芬芳殊未既。",
            "comment": ""
        },
        {
            "title": "和叶野渡易古铜瓶韵",
            "content": "此方而彼圆，何异冰与炭。彼工而此朴，土簋眎玉瓒。达人以道观，万殊等一贯。我有四耳尊，自谓今之冠。刻画尽精微，光泽加璀璨。流传知几年，器不减周汉。肯使居水湄，敬用如始盥。殆类古罍洗，盆盎不可乱。以好易所好，在昔有公案。张砚晋卿石，坡老诗可按。于以笃心盟，岂但荣目观。缅思古之人，未尝不三叹。君这螭文壶，相去未能半。痴儿厌家鸡，咄咄求互换。四美欲其并，片言为之赞。慨然湖海襟，弗以锱铢算。捷于响斯答，不宝已所玩。折简墨未乾，订金言靡叛。信云义易利，殆类耕逊畔。将以舂容篇，兴目珠玑粲。捧持簪春花，恨无双玉腕。凡物各有匹，以时而合散。干将与莫邪，蛟龙可水断。方其埋丰城，雌雄元示判。神光射斗牛，如烈山以爨。方册纪载详，晋史稽所窜。一谓归张华，一谓属雷焕。变化复成偶，奔逸不可绊。嗟予欠义方。所谓亦云谩。求得既膺铭，负惭尤汗涣。命之谨所藏，珍重勿亵玩。子孙其永怀，岂但目前看。",
            "comment": ""
        },
        {
            "title": "山行",
            "content": "曲波岸岸浮清屿，绿树村村间野花。一望川原春冉冉，断霞残照落栖鸦。",
            "comment": ""
        },
        {
            "title": "春日",
            "content": "天公轨与物为春，人事纷纷蔼若云。锦绣山川谁管领，只应鱼鸟得平分。",
            "comment": ""
        },
        {
            "title": "巨室遗牡丹有作",
            "content": "殿春名谱压群葩，汲水金铜满贮花。无地栽培娱老境，有风吹送到儿家。娇容粉薄雨含沐，丰脸杯醺日绚华。花卒还荣人莫少，芳辰来往岁无涯。",
            "comment": ""
        },
        {
            "title": "赠白湛囦",
            "content": "老穷蛰一室，独与圣贤对。祢刺倏在前，喜有佳士至。此客可曾有，良觌今爱遂。夫岂燥湿同，未易折柬致。乡邻道不谋，咫尺楚越异。张范志苟合，千里盟弗背。蟠木何假容，猗兰盖仝味。吟咏浩篇章，口诵卷压几。湛然珠在渊，晨夜光明媚。谱接唐人传，句与唐人俪。满贮风月襟，迥绝烟火气。笔下戏群鸿，尤跨虞薛辈。乐哉得新匀，风期从此契。张鼓於越门，聊为岁月记。",
            "comment": ""
        },
        {
            "title": "壑下墓松诗",
            "content": "耸壑松林逾百尺，几年培植至今存。可怜一量成薪槱，曾见曾高长子孙。",
            "comment": ""
        },
        {
            "title": "赴野渡招赏桂",
            "content": "插架金英喷月光，园中列树更堂堂。信从天上灵根出，染得古来诗句香。今度花迟前度发，三分秋占二分强。主人健笔供模写，压倒当年苏与黄。",
            "comment": ""
        },
        {
            "title": "和丹岩述志",
            "content": "蠹简鑽研眼欲穿，读书何似夏侯玄。文传可使纸增价，酒尽何妨尊屡眠。唾落成珠皆至宝，笔耕有粟胜良田。席珍尽足埯时聘，经史何劳手更编。",
            "comment": ""
        },
        {
            "title": "和新篁韵",
            "content": "竹君清绝润於玉，谱牒出自淇之澳。移根分种置吾庐，才隔樊墙即家塾。塾之所有无非书，师友摛文剪其芜。此君儿郎趣亦雅，骈头相过纷铺舒。鲜鲜绿色照邺架，骎骎宗祖可方驾。钩章题品得骚翁，倍使新篁长光价。矛甲鏦鏦看击云，未逊六千君子军。琅玕一一如椽大，此中更有风月存。巨细何异公领孙，低昂尤若主承宾。有宾如君诚可人，西窗六月暑如焚。会见为君涤除势恼来凉薰。",
            "comment": ""
        },
        {
            "title": "秋怀",
            "content": "秋至山愈奇，独不入凡目。翳荟既扫除，清峭如削玉。剥落千林空，中有岁寒木。雪霜自凝沍，柯叶不改绿。犹夫古君子，凛不可荣辱。贞心以自持，乌肯混流俗。",
            "comment": ""
        },
        {
            "title": "舟行分途次野渡韵",
            "content": "同舟李郭喜相亲，尽日赓酬夜至分。未信诗能穷我辈，不庆天遽丧斯文。相违虽判城西路，有约同看岭上云。从此吟毫可停运，只疑风月未饶君。",
            "comment": ""
        },
        {
            "title": "送龙孝梅过上海及见郊外巨室",
            "content": "宇宙清波物絜齐，春工告成青帝归。云缝雾织翠万幄，尤胜经紫芳菲菲。高人出郊穷远目，一童两屐随所之。五茸三泖在指顾，收揽万象归诗脾。袖中三尺贯牛斗，剑光到处神魂悲。肘间更有不传妙，祸福隐奥能前知。高门悬薄奚待往，候迎紫气争先驰。此行直须访海若，挥斥物怪搜珍奇。连鳌自可赤手取，何用钓犗五十为。十洲三岛不难到，御风骑气从安期。原君斯游姑少迟，为我六月开南枝。",
            "comment": ""
        },
        {
            "title": "和人杂咏六首",
            "content": "穷秋菊荐香，小春格破萼。时卉互芳菲，荣悴异今昨。忆昔竞芳妍，徵逐困吟酌。老去厌浮华，雅志在林壑。",
            "comment": ""
        },
        {
            "title": "喜晴",
            "content": "朅来古寺当初寒，垂垂冻风不肯乾。出门泥滓跬步艰，蛰处无异虬蛇蟠。剪花呈瑞天破悭，铸出八九银巑屼。使居城市那得看，衒耀老眼直奇观。{上雨下广州}然阳明忽开张，俄复飞溜声潺潺。痴云布沪封乾端，冥蒙莫睹，双跳丸。噫气夜号力撼山，平明推上赤玉盘。群阴解駮宇宙宽，草木禽鸟俱懽颜。金乌行空振羽翰，扬辉散彩送我不。翅怜残蜡犹欠三，日不屡数岁欲殚。盈尺为瑞俄顷间，天公变化应无难。",
            "comment": ""
        },
        {
            "title": "霅山和丹岩晚春韵",
            "content": "面面青山悦客情，扶筇到处有云生。归来瀹茗陪僧话，百尺乔松莺数声。",
            "comment": ""
        },
        {
            "title": "为谢氏赋流芳",
            "content": "斯文一脉可传家，囊帛籯金不足夸。须信诗书涵润泽，自今庭户发英华。谢兰辉映方生玉，窦桂香含不断花。不但种芳妆种德，百年之计此为嘉。",
            "comment": ""
        },
        {
            "title": "下岭",
            "content": "下岭望前村，参差去路分。数畴田接垅，一穗爨生云。古树藏山胁，幽泉潄石龈。岩居非不隐，士马亦纷纷。",
            "comment": ""
        },
        {
            "title": "山行",
            "content": "两度来游饱看山，又回双桨遡晴澜。山光悔恨舟难载，点染篇章作画看。",
            "comment": ""
        },
        {
            "title": "重九",
            "content": "榆景转凄凉，逢秋更断肠。百年能几日，多岁负重阳。杜酿悭浮白，陶篱半点黄。可嗟人事异，花不减寒香。",
            "comment": ""
        },
        {
            "title": "过秀城哭叶俯倅",
            "content": "一见负吾愿，人亡乃及门。温乎容可即，俨若像如存。满拟朋三寿，那知隔九原。瓣香倾老泪，伫立黯消魂。",
            "comment": ""
        },
        {
            "title": "秋怀",
            "content": "浩浩秋水生，江河若放溜。翳滓一洗清，山川愈明秀。惟夫沮洳区，朝满夕已垢。疏涤曾几何，起秽复自臭。何异贱丈夫，逐利日贸贸。委志合群污，气类不改旧。",
            "comment": ""
        },
        {
            "title": "钱园小隐",
            "content": "林园依岸曲，小隐是谁家。画阁虚临水，绿先深护花。晴川流皓月，落景襯明霞。幻境无多地，幽情未易涯。",
            "comment": ""
        },
        {
            "title": "山行道间",
            "content": "行春行不足，今日又明朝。平岭上危岭，长桥过短桥。残红明石涧，腻绿暗风条。最是宜人听，迁莺出谷娇。",
            "comment": ""
        },
        {
            "title": "约友秋赏",
            "content": "秋霖荡残暑，林飚鸣策策。乾坤灏气浮，万象互清发。望舒散天葩，拂拂余芬落。霁景行澄鲜，三五圆素魄。有园那敢窥，有友那敢约。金吾不放夜，孤此月华白。鲈肥蟹可持，枣剥稻且获。黄鸡与白酒，乐事正参错。胡为抱空悲，常若远行客。靖节存高风，黄花渐斑驳。吾侪于此时，何忍负杯酌。东郊称行乐，邻壤富林壑。邀朋践前盟，须造子云宅。",
            "comment": ""
        },
        {
            "title": "过安吉县梅溪二首",
            "content": "壮年知几到，幽径喜重寻。异世桃源路，暮春梅子林。屏山森秀色，槃涧漱清音。迤逦穷幽渺，山行不厌深。",
            "comment": ""
        },
        {
            "title": "和僧房岩桂",
            "content": "叠金缀粟映明霞，移下蟾宫一树花。最好色香俱洗净，纷纷桂子落袈裟。",
            "comment": ""
        },
        {
            "title": "喜晴",
            "content": "披雾出松关，行行破晓寒。崎岖忽平坦，迤逦复巑屼。霜沐林光沃，山围野色宽。朝曦开霁景，鸣鸟亦声懽。",
            "comment": ""
        },
        {
            "title": "津途风雨欲雪",
            "content": "宇宙忽凝合，一元如未分。天悭花剪水，风泼墨成云。饥鸟啄木理，戏凫生浪纹。祁寒飞两櫂，行役为谁勤。",
            "comment": ""
        },
        {
            "title": "近吟",
            "content": "历历疏林点暮鸦，幽幽雨砌菊犹花。浮云卷尽四山碧，倚遍乔松待月华。",
            "comment": ""
        },
        {
            "title": "晚春",
            "content": "飞花迷柳岸，小叶贴荷塘。冉冉年增老，匆匆春去忙。候禽喧巧哢，进驻卉逗余香。尽日敲吟字，诗悭类括囊。",
            "comment": ""
        },
        {
            "title": "次韵悯雨",
            "content": "百谷仰雨而蕃滋，乃颖乃苞乃成实。锸云方喜高下齐，大田俄报东南坼。民穷至此噫亦甚，无年饿死其无日。佛灵犹示致涓流，人力焉能施寸尺。况当十室九室空，可堪百里千里赤。仰天无路扣彼苍，望云自旦寻至黑。一岁不稔百沴生，所忧岂止人艰食。声嗟气叹方载途，屈莫求伸枉莫直。繇有来感则有应，影中央委员一机端可必。时迁事改理不移，今日天工岂殊昔。烹羊乃雨古语云，何假雷师起河伯。调元赞化更有人，怪魃螟蝝俱蛰迹。人心既悦天意从，利泽须能致甘泽。油然沛然苗勃兴，奚用象龙施五色。",
            "comment": ""
        },
        {
            "title": "夏秋积雨岁用大祲长言纪实",
            "content": "四月五月淫涝积，噬啮丘垤吞原隰。匪惟为沼荡为陂，万顷秧云泯无迹。攒雅联尾空飞翻，化鳌为城难障塞。五湖三泖俗贯通，当接重江势洄潏。茅茨比屋何可存，谷麦千金不论直。懦夫全室葬鱼腹，强者呼做作蟊贼。闭糴成风牢莫回，劝分有令徒无益。间存垅亩护余苗，曾不什一于千百。旱赤坚栗刈未齐，晚红{左禾右罢}稏苞欲实。饥农竞喜新谷收，一饱充肠云可必。夫何八月天瓢倾，其来震荡而飘忽。势如阵马奔不停，银溜浪浪欲穿石。直疑群龙翻九河，小山摇撼大山兀。须臾泛溢满中庭，平地如渊深计尺。明朝清进驻变白波，浩浩汤汤弥甚昔。积阴为冷不堪收，殆类鸿蒙未开闢。又如历代政昏蒙，熏如宇宙成幽墨。飚旋雾塞昼冥冥，常俾苍生气湮郁。檐间点滴无时乾，犹幸滂沱间霂霡。登场惟苦禾耳生，栖亩尚有禾头出。深虞衮衮倾盆来，已坏垂成价目灭没。大家盖藏悉已空，犹恐有司徵敛急。若使租无斗斛收，卒岁输官何自给。贫家薪桂米逾珠，待哺嗸嗸并日食。若使粒价更涌腾，宁不枕藉为沟瘠。彼苍亦必悯时艰，忍视斯民至斯极。我念民穷作此歌，歌此能令鬼神泣。鬼神为我诉之天，天岂不惟民是恤。似闻诰下驱六丁，翦夷水怪歼群慝。怒霆笑电悉屏除，抉云推上红轮日。更愿阳乌溥至仁，大放光明照幽仄。郁者斯通枉者伸，顿苏民气舒民力。洪波卷空九土晞，多稼穰穰登黍稷。庶令千里免阻饥，可反愁邦为乐国。",
            "comment": ""
        },
        {
            "title": "登多景楼口占立成",
            "content": "新霁登多景，斯游亦快哉。双尖浮殿塔，千堞里楼台。潋滟琉璃合，微茫图画开。江山仍似旧，投绂慨重来。",
            "comment": ""
        },
        {
            "title": "和丹岩以青溪至有作",
            "content": "故人未到欠诗催，才到九山云为开。野鹤正思寻老伴，盟鸥亦竞喜朋来。免教北陇惭空帐，消得南山咏有台。梅信已传花信动，直须领客待春回。",
            "comment": ""
        },
        {
            "title": "独鹤",
            "content": "独鹤来有年，置彼三径曲。挈至此靖庐，幽绝山林屋。戛然发长唳，清亮振虚谷。炳炳千岁丹，不受乌兔促。乘之虽有轩，颇窘筋骸束。寥廓万里心，夫岂在食粟。一举穷紫清，真境可洞瞩。奈何剪其翅，殆类骥絷足。然虽啄菢恩，变化乃迅速。昂昂禽中仙，未数昆明鹄。",
            "comment": ""
        },
        {
            "title": "北山遇雪",
            "content": "天公衒天巧，三见腊之时。似花还非花，衮衮纵横飞。泻竹振清香，压梅迷真蕤。乌兔耿无光，遁迹不敢驰。雕锼各成形，磊块或作堆。蔽空来若尘，著物明於玑。武骑当此际，纵猎方打围。森森纷甲刃，烂烂光相辉。岂若灞桥驴，领此一段奇。今翰积数寸，回际觉昨非。比屋占农祥，津津喜上眉。对书明彻眼，煮茗清入脾。肯为袁安卧，宜赋刘叉诗。呼童扫松迳，迎客扶桃枝。",
            "comment": ""
        },
        {
            "title": "与卿寓登多景楼口占立成",
            "content": "世称期楼天下奇，雨余振履此游适。埋头旅舍气弗苏，一见端能洗湮郁。连冈三面作襟袖，洪流千里在履舄。俯窥万井若棋布，前阅千帆似梭掷。银涛涌出丹碧居，金焦两山相对立。群阴解駮宿霭收，放出修眉数峰碧。景名多景名不虚，似此江山何处觅。凭栏一笑问波神，欲举归帆在何日。",
            "comment": ""
        },
        {
            "title": "霅山和丹岩晚春韵",
            "content": "未许归船转柁牙，爱山犹峦自山家。牡丹开尽春无几，狼籍东风杨柳花。",
            "comment": ""
        },
        {
            "title": "过吴兴城",
            "content": "两溪浮玉浸晴空，万井楼台一苇通。舟过恍如蓬岛客，人行疑在广寒宫。青山迎送犹佳友，绿鬓往来成老翁。遐想坡仙莘老辈，迩来那复有遗风。",
            "comment": ""
        },
        {
            "title": "和张菊存寄诗二首",
            "content": "一纸飞云端，骊珠得所难。句成春草梦，香带古梅寒。愿见期倾盖，远游思整冠。乘流问陶迳，剩借菊吟看。",
            "comment": ""
        },
        {
            "title": "霅陇回舟过湖城",
            "content": "起来雨气掩朝阳，俄喜天开正色苍。一道澄溪云弄影，千峰霁景汎林光。微茫烟外颓城露，蓊郁山巅古寺藏。踏遍层峦游屐倦，归船欸乃櫓声忙。",
            "comment": ""
        },
        {
            "title": "小园避暑",
            "content": "六月畏酷热，簟枕依林塘。古木同臭味，幽鸟含宫商。天孙云锦机，丹碧交荐香。晴澜泛清薰，襟袂生微凉。巉巉万石间，修筠间新篁。羽葆列千挺，滟滟浮绿光。林飚一戛击，环佩声铿锵。披衣独危坐，意气超羲黄。岂惟热恼除，冰雪置我肠。却愁林外人，久苦炎威张。天瓢忽倾倒，旱魃宜消亡。是月已火流，不日占金穰。时虽厌兵革，人或饱稻粱。此园仅如握，无径不就荒。犹喜卉木存，弗为斤斧戕。扬扬桂吐芬，粲粲菊有芳。清赏备四时，花辰复青阳。太平本无象，嗣岁或小康。於焉盍朋簪，一笑传清觞。",
            "comment": ""
        },
        {
            "title": "挽悟悦师二章",
            "content": "耆宿已凋零，如题亦晓星。宗门僧巨栋，梵宇世传灯。身阅空花境，心潜多业经。悦禅方有悟，六秩吊颓龄。",
            "comment": ""
        },
        {
            "title": "秋怀",
            "content": "秋空日澄霁，秋气日萧瑟。塞马健嘶风，候虫悲吊夕。卉木敛华滋，天地失颜色。来鸿谋稻粱，飞隼快搏击。人境顿姜凉，物情亦凄恻。居愁岂无端，感叹继韩笔。",
            "comment": ""
        },
        {
            "title": "满江红",
            "content": "屑玉飞霙，正堪称、冯夷展布。空几度、痴云凝聚，狂风掀舞。点点抛扬珠作霰，纤纤断续丝垂雨。借银河、翦刻六花飘，天应许。水漠漠，斜桥渡。烟淡淡，长亭路。望寒莎衰草，总成愁绪。坡老新堤须好在，逋仙孤屿犹堪去。共寻梅、止欠雪双清，烦青女。",
            "comment": ""
        },
        {
            "title": "坟院新篁",
            "content": "世更日月同昃盈。依然有谷中窈冥。修先夹道互经纬，宛如一机翠织成。非繇培植得揽玩，何异不稼而有囷。箨龙个个出头号角，密者栉比疏犹簪。婵娟色媚已映月，团栾气合行屯云。雨余寻丈忽耸拔，其上速若鸢肩腾。中边别种相间簉，又类润玉陪清冰。我将於此事著述。编摩自足供杀青。此君时对吐秀句，检境亦不孤閒身。凉床滑簟午睡足，坐听雅奏来风声。",
            "comment": ""
        },
        {
            "title": "星节前戏成",
            "content": "依稀桥鹊布银潢，又见天孙作妇忙。已向烟萝深遁迹，不烦云锦粲成章。追思高会饮传烛，徒得清眠梦熟粱。却喜连朝天沛泽，庆为月姊酿秋芳。",
            "comment": ""
        },
        {
            "title": "隋炀帝",
            "content": "方其为储贰，用智固已谲。及夫据大器，为谋抑何逆。龙舟及凤{榻木换舟}，无岁不游适。离宫与别殿，快意事淫佚。置酒燕要荒，会者三十国。紫舌与黄支，无所不臣服。亲驾两征辽，方且肆穷黩。群盗遂蜂起，土地日紧蹙。惛犹不知悟，愎谏辄诛戮。肘腋俄变生，兵刃交于目。不肖孰甚焉，身亡而国覆。",
            "comment": ""
        },
        {
            "title": "赋宣妙院古柏",
            "content": "饱经三百载风霜，几见林间古木僵。修骨蜕龙鳞甲长，繁何擎凤羽毛苍。孤高独与风云会，葱蒨深藏雨露香。寄语山灵须爱护，殷勤重赋角弓章。",
            "comment": ""
        },
        {
            "title": "满江红",
            "content": "弧矢开祥，喜从此、旬兼九日。新岁改、椒盘献颂，齐头七十。渐入唐人诸老画，可追洛社耆英集。有陶潜、三径健吟哦，贫而适。摘仙桂，探蟾窟。敛洪藻，归麟笔。总古先传记，讥评得失。不朽芬芳垂简册，浮荣土苴轻簪笏。看年如、卫武粲成章，诗传抑。",
            "comment": ""
        },
        {
            "title": "赋西轩竹",
            "content": "种竹才一亩，便有千亩势。苟能会其趣，何拘寻丈地。其气伟丈夫，其德象君子。莹哉冰雪如，润与珪璋比。中虚而有容，外直而不倚。迥非凡植俦，惟与乔松齿。揽以入吟篇，引以近书几。好之而乐之，雅致要相似。物清我亦清，相对乃无愧。翛然静秀姿，举世所同嗜。志趣有不侔，肝胆楚越异。将以洗凡俗，凡俗乌可洗。绿猗喻武公，金璧侈归美。萧瑟悦宣尼，食肉至忘味，有之而似之，气类由默契。此君如有知，哙伍亦所耻。苟或冰炭然，虽多亦奚以。",
            "comment": ""
        },
        {
            "title": "和象翁七夕吟",
            "content": "暗度双星见者希，那堪雾气更霏霏。为云为雨观如梦，一岁一宵来即归。玄鹊有灵劳翼负，素娥含恨减腰围。彩楼误却穿针女，玉宇银潢欠发挥。",
            "comment": ""
        },
        {
            "title": "即席赠太阳山极圆上人",
            "content": "招提几百载，其来自唐室。屡此系扁舟，过门不暇入。岂图今之行，招携叙旧室。遂停欲归櫂，重整倦游屐。粤昔有高僧，斯地曾卓锡。湛然一方泉，千岁停寒碧。古殿倚太阳，佛光含慧日。巍巍屋上峰，森森庭下杓。禅房窈且深，竹树尤静密。开尊且浊馔，领客日至夕。久要亦所难，此意岂易得。探囊出诗章，往往名胜笔。诵诗所以名，极圆而圆极。",
            "comment": ""
        },
        {
            "title": "自霅还登舟",
            "content": "日日上巑屼，吟边饱看山。笋舆空岭遍，桂楫汎溪还。芳草垂杨际，行云流水间。往来身不系，未羡白鸥閒。",
            "comment": ""
        },
        {
            "title": "伊周",
            "content": "誓征黜夏命，武成有商邑。惟王弗率祖，冲人初嗣因。既放奉归毫，已摄复明辟。前此所未闻，浮言曾罔恤。二公德动天，民亦归其德。忠诚靡有他，上下素孚格。遂以直道行，观听自无惑。吁嗟人不古，后世几新室。",
            "comment": ""
        },
        {
            "title": "为徐进士天隐赋辟谷和吟",
            "content": "物盈宇宙皆有穷，一气先天常浩浩。荣华富贵能几何，百岁光阴如电扫。开闢由来莫几年，圣哲英雄骨俱槁。勋名盖世文瑞时，岂若玄玄穷徼妙。古仙率多山泽癯，方平通经后从老。伯阳隐士著参同，援述宣尼辞可考。人身口腹乃大患，举世凡夫为此恼。厚味腊毒尤伤生，甘旨肥醴偏害道。学仙万虑要屏除，有累俱为方寸扰。希夷辟谷功始成，抱朴休粮法宜效。所以丹丘诸羽人，莫不餐松茹灵草。谁云不食胃徒空，入道门衢此为要。天隐良士工词章，经传百家仍探讨。孰知搞志乃松乔，浊利浮荣非所好。年当强仕舍壮图。勇辞馆餐栖窈窱。欲仁仁至天所资，道藏仙方过鸿宝。卫生有药可忘饥，不愁煮字那能饱。一从易置冰玉肠，不假青精颜色好。会驱乾马及坤牛，捕虎擒龙归鼎灶。易骨洗髓由此基，三岛十洲轻可到。纵未能尝方朔桃，亦须先致安期枣。世儒悉被客尘迷，志在衣锦而食稻。惟群高蹈出凡流，见谓秋阳同皜皜。",
            "comment": ""
        },
        {
            "title": "霅山和丹岩晚春韵",
            "content": "应接山光到夕阳，候禽聒聒送春忙。年华鼎鼎催人老，将见青青梅子黄。",
            "comment": ""
        },
        {
            "title": "木兰花",
            "content": "颇费东君巧，晚春才有芳。森森紫毫束，艳艳粉囊张。凡木难仝谱，猗兰只有香。花名传乐府，雅调更悠扬。",
            "comment": ""
        },
        {
            "title": "和野渡赋双竹松梅古风",
            "content": "挺然昂霄蟠涧阿，彼美松者非凡槎。千林摇落乃孤艇，舞春杨柳傞傞。翛然照水溪一涯，彼美梅者非凡葩。冰姿皎洁抱清独，漫山桃李徒繁华。昔人品题信不苟，每以此木与此花。伊谁挈置小盆盎，高标盘曲良可嗟。然虽矫失真性，幽香贞色仍堪夸。况分瑞竹与鼎立，岁寒之侣何以加。竹尤挺特过二者，逸鞭吐秀吐兰芽。两枝撑出露头角，一类襁褓髻未丫。於中此更拔其萃，似觉小异如孟嘉。会从尺寸达寻丈，摩拂穹汉生云霞。可亲雅与书帙称，相对慎勿肉食奢。君这取友莫此尚，此友宁久留君家。须知调鼎待侍实，岂但水影夸横斜。须知大才作隆栋，岂但古干森虬蛇。虚心劲节岂无用，宁在楚楚仪容佳。为龙致雨行矣神，变化轰雷制电与世驱奸邪。",
            "comment": ""
        },
        {
            "title": "挽叶倅二章",
            "content": "死别喜生反，心亲恨迹赊。交情金可断，粹德玉无瑕。方拟来闻鹤，俄惊梦在蛇。归藏重悲感，幸有子承家。",
            "comment": ""
        },
        {
            "title": "孔明",
            "content": "龙卧而长吟，胸次抱奇伟。立心不北向，特为三顾起。曹瞒下荆州，气可吞权备。奋袂为一出，遂成鼎足势。忠诚以辅国，相业难拟议。刑政能服人，怨雠至感涕。出师陈悃款，训诰相表里。南攻孟获平，弱出张郃殪。司马亦严惮，甘受巾帼耻。傥使先十年，营星未殒坠。兴复其可期，中原安有魏。",
            "comment": ""
        },
        {
            "title": "挽储华谷四首",
            "content": "吾里文华士，平生湖海襟。四书穷洛学，五字逼唐吟。多识精能事，诸公况赏音。结交犹恨晚，十载独知心。",
            "comment": ""
        },
        {
            "title": "首春同枌友携樽过野渡访梅即席",
            "content": "访梅寻友款幽居，俄见栖鸦已毕逋。霁日幸同终日笑，春花有似此花无。衔杯林下嫌来晚，索句檐前只恐晡。菲作不妨为玉引，要看词藻竞芬敷。",
            "comment": ""
        },
        {
            "title": "别陈玉峰",
            "content": "三载相亲久，临分思黯然。不堪兰佩远，近在菊花前。欲买尧夫宅，难移杜曲田。台山千万叠，书有雁能传。",
            "comment": ""
        },
        {
            "title": "挽南塘朱检阅二首",
            "content": "传笏自文昌，身名克显扬。蜚声腾宦路，接武近鸳行。廉尚冰霜洁，吟篇风露香。晚年陶靖节，松菊更凄凉。",
            "comment": ""
        },
        {
            "title": "牡丹和韵二首",
            "content": "红紫富轮囷，京花非浪名。相看仝国色，独酌愧耆英。物好能移老，春归更有情。桑检阴未徙，尚拟续芳盟。",
            "comment": ""
        },
        {
            "title": "紫荆花",
            "content": "稼艳压春葩，葩成叶始芽。未张青羽旆，先糁紫金砂。谱接三荆树，名齐连萼花。移根向深谷，寂寞爱繁奢。",
            "comment": ""
        },
        {
            "title": "七十生朝制坡帽",
            "content": "喜到生朝疾有瘳，旋裁坡老帽蒙头。肖形雅称氅披鹤，缓步何须杖策鸠。皓首今为七十老，黄花更有几番秋。明年准拟抛家宅，水北山南狎野鸥。",
            "comment": ""
        },
        {
            "title": "听莺",
            "content": "羽族满幽谷，绵蛮声更多。翠林深万绪，金羽掷双梭。破晓频惊梦，叫云如解歌。弓丸那可近，鸣跃在高柯。",
            "comment": ""
        },
        {
            "title": "和丹岩述志",
            "content": "室罄囊空气不衰，朵颐宁肯舍灵龟。多金未羡陶朱富，淅玉姑为杜老炊。暖客情难到貂鼠，惠人智不及蒲葵。春风可笑随流俗，不长桃枝长棘枝。",
            "comment": ""
        },
        {
            "title": "元日",
            "content": "晓来云气忽氤氲，上瑞俄惊到眼频。隔得一农犹带腊，飞画万点总成春。方传六琯葭灰动，又报千林花事新。试向庭前披鹤氅，却嫌标致怯前人。",
            "comment": ""
        },
        {
            "title": "山行",
            "content": "开到荼醾花事休，妇桑男亩又从头。阳春有脚堂堂去，万缕垂杨系不留。",
            "comment": ""
        },
        {
            "title": "自茶坞归禾中坟庵赋",
            "content": "既雨俄喜晴，既晴旋复雨。老年困肩舆，仆夫苦行路。霏霏雾气收，冉冉阳明吐。乾端顿收豁，物象各呈露。晴峦含光晖，娟娟如靓女。枯槁变华滋，万绿新织组。涧花度幽香，谷鸟试新语。胜概未易穷，可挹不可取。我来事幽讨，惟恐商羊舞。愿天衍霁期，助我发吟趣。归来日未晡，一声闻杜宇。",
            "comment": ""
        },
        {
            "title": "霅山和丹岩晚春韵",
            "content": "二阮当年总解诗，夷吾父子亦能棋。家庭粗有消閒乐，未似登山临水时。",
            "comment": ""
        },
        {
            "title": "和张石山古风约郊行",
            "content": "乾坤空阔几由旬，仁气{映日换土}圠熏为春。郊原万象列绮绣，华哉规令方施行。旧年与花尝有约，肯倦携筇并蹑屩。近来时事与花违，一任自开还自落。此时何地可维舟，难效山阴禊事修。醉吟有样犹可法，随处可留无不留。欲纵清游先蜡屐，剩拟一造芝兰室。料应红紫尚余芳，但愧平章无健笔。折简支郎盟在前，期吊野王今几年。或行或止若有制，人不自由殊可怜。转头点点飞戏雨，美景良辰那忍负。大篇短牍重招邀，起往从之其敢后。但嗟载笠与乘车，昔骑紫马今无驴。荣华消歇与春尽，宠辱不动心如如。",
            "comment": ""
        },
        {
            "title": "霅山和丹岩晚春韵",
            "content": "众植惟推杞梓尊，邓林翘楚已无存。谁家一树花浮雪，犹喜刺桐花有孙。",
            "comment": ""
        },
        {
            "title": "题城山顶庵",
            "content": "高广与城埒，平夷似砥同。举头瞻近日，敌面怯东风。千嶂履屐下，重湖几席中。吾乡那有此，几欲傲愚公。",
            "comment": ""
        },
        {
            "title": "摸鱼儿",
            "content": "见春来、又将春尽，狂风那更痴雨。一番芳径催人老，回首绿杨飘絮。欢会处。有小小池亭，止欠妙歌舞。光阴梭度。对草木幽姿，候禽雅奏，客至未应去。十年里，冷落翟公庭户。朋来草草樽俎。投闲赢得浮生乐，肯羡油幢绣斧。春几许。任洛谱名葩，留宴耆英侣。浮荣竞取。纵带玉围腰，印金系肘，争似莺花主。",
            "comment": ""
        },
        {
            "title": "莺花吟为良友作",
            "content": "羽族竞繁声，仓庚尤善鸣。喧啾百喙忽奏雅。尽洗盈耳筝竽音。芬菲芳事毕，木芍药晚出。於中姚魏更倾城，扫退目前頳紫色。转眼韶华便欲休，恨无长绳系春留。一春妩媚在花鸟，常恐易逐光阴流。浮荡谁家挟弹子，飞丸巧中俄摧翅。封姨底事苦禁持，飘摇欲使无完蔕。可嗟凡卉与凡禽，遂情快意何纷纷。不思物恶伤其类，尔形尔气非同群。岁{鞲革换贝}名葩不常遇，日听好音能几度。寄与东君力遮护，勿使凋零同臭腐，不然辜负莺花主。",
            "comment": ""
        },
        {
            "title": "和海棠韵",
            "content": "鬓雾鬟云襯脸红，嫣然一笑倚春风。直疑倾国倾城魄，聚入此花颜色中。",
            "comment": ""
        },
        {
            "title": "为僧赋竹泉诗",
            "content": "竹不可无水，有水必有竹。彼美槃涧阿，碧鲜映澄绿。漱石戛鸣球，拂云森立玉。苟得一以清，而况二吾足。上人要心契，毋但悦其目。物我趣不侔，亦恐难医俗。",
            "comment": ""
        },
        {
            "title": "赠赵月麓之霅",
            "content": "乍合成乍离，岁月何飘忽。重来吾愈老，喜复遂良觌。月麓号新改，簪裳亦殊昔。议论羲皇前，咳唾烟霞出。囊中诗一编，语到不可及。清圆粲珠玑，雅正谐吕律。新吟多感慨，能使鬼神泣。洗耳听谈玄，有言皆造极。害然启其蒙，不觉膝欲屈。一碧涵千峰，吴兴山水窟。来办结构资，丹砂铸仟骨。鲁公千载祠，已仆谁复植。新宇傥落成，端庄厉忠直。滔滔奸佞夫，见使心怵惕。虽为老氏徒，未废儒者术。我有招隐庐，亦足以栖白。安能挽之留，共勘先天易。",
            "comment": ""
        },
        {
            "title": "春怀",
            "content": "乾坤日以闢，生意日以隘。春风一披拂，万族竞苏快。肖翘与蠕动，靡不忻坼解。庆泽流光华，垂荣到菅蒯。山木岂自寇，孰翦孰拜。根干傥有遗，滋萌乃复在。苍录溥至仁何类不昭泰。人为物之灵，元化忍独外。气运何日回，岁朋易征迈。",
            "comment": ""
        },
        {
            "title": "天寒留滞山中即事",
            "content": "逾月留穷源，不觉岁云暮。绪景寝凄凉，生阴方固沍。芳丛菊殚残，丹枫叶飞舞。蒙茸丰草萎，剥落乔木古。兹来遂幽寻，所恨乏胜侣。释友间往还，农父相乐汝。索句课唐吟，繙经勘佛语。肃肃繁霜零，辉辉寒月吐。夜气消檠灯，凛威薄衣絮。榾柮煨炉红，输囷拥衾素。嘘呵冷欲冰，拳挛宿如露。老瓦补茅柴，破釜煮栗芋。烹鲜远莫致，撷蔬美可茹。氓廛绝纷嚣，僧席割清苦。颓然抚孤踪，乐哉忘万虑。亡何归兴动，适为物怪忤。举手谢白云，扁舟鸣去櫓。",
            "comment": ""
        },
        {
            "title": "和人杂咏六首",
            "content": "世荣易消歇，犹岁多旱涝。又如红紫芳，焉得四时好。岂若潜窈深，考古而学道。葆真育其龢，英华发枯槁，出处明所宜，慎勿为小草。",
            "comment": ""
        },
        {
            "title": "重到霅陇",
            "content": "重来知几度，行屐遍松楸。白日惟催老，黄花又送秋。山深林翳扫，墅豁稻云收。尽说丰年乐，田家更觉愁。",
            "comment": ""
        },
        {
            "title": "和象翁绝句",
            "content": "舟行必水陆行车，此地无桑只种麻。安得野蚕生活万，化成丝茧遍家家。",
            "comment": ""
        },
        {
            "title": "新暑赋西轩竹",
            "content": "此君与我同襟期，延致屋宅西财维。涵濡雨露岁未半，柯叶深茂华而滋。恍疑神士萃庭宇，旌{左方右童}羽盖纷交驰。非筝非竽发天籁，不湍不濑含风漪。绿光到眼冰雪泼，顿令六月无炎威。何须挹爽置象簟，不假去热施龙皮。挺然直节异凡植，四时不改琳琅姿。翛然雅致涤万虑，一尘不染珊瑚枝。明蟾写真银散彩，腾乌弄影金流辉。千林剥落气愈劲，更好雪压并霜欹。无山无水自幽胜，雨天霁景俱相宜。方嗟此地翳草莽，幻出臭腐为神奇。恨无与可图作幛，消得坡老模成诗。中虚而静有隐德，妙气独有予心知。年今七十诸妄屏，久压花本芳菲菲。缔交惟汝与松杓，啸风吟月相追随。愿言栖凤同作伴，慎勿化龙随所之。武公勋业我所愧，犹觊老寿几耆颐。",
            "comment": ""
        },
        {
            "title": "摸鱼儿",
            "content": "小林峦、一年芳事，乱红还又飞雨。生香冉冉花阴转，云擘满空晴絮。游宴处。看乐意相关，庭下胎仙舞。歌声缓度。任圆玉敲寒，飞觞传晓，未许放春去。闲中趣。明月清风当户。莘莘容屋陈俎。翦裁妙语频赓唱，巧胜郢斤般斧。心自许。拼凋景颓龄，为莺俦燕侣。同盟会取。共花下小车，竹间三径，长作老宾主。",
            "comment": ""
        },
        {
            "title": "春晚郊行",
            "content": "盎若阳和气，融融满太空。水涵春屿碧，林镂夕阳红。过尽桃花雨，吹来杨柳风。韶光晚尤媚，游兴浩难穷。",
            "comment": ""
        },
        {
            "title": "次韵幽居",
            "content": "柴荆长日闭，一径窈而深。花竹四时趣，简编千古心。户庭无俗驾，风月入骚吟。种秫多为酒，客来须共斟。",
            "comment": ""
        },
        {
            "title": "春日",
            "content": "化工溥至仁，生机运不停。荣观遍原野，宇宙一丹青。",
            "comment": ""
        },
        {
            "title": "访山庵",
            "content": "弥月住山家，晴天物色奢。莺迁对人语，蜂众报僧衙。笋老欲成竹，蕙香开遍花。清吟无个事，冉冉送春华。",
            "comment": ""
        },
        {
            "title": "久晴喜雨诗",
            "content": "日夕庚暑袢，无以袪热恼。甘霔从何来，雷轰电光绕。热如天潢翻，滂流浃清晓。六合开新宇，一气苏群槁。凉颸散窗户，炎熇泯如扫。从此协雨暘，免使虞旱涝。庶几膴膴原，俱敛穰穰宝。大东与小东，民力差已耗。天公匪愦愦，善应固有道。未忧供百需，且欲资一饱。维鱼行协占，焚尪颂有昊。",
            "comment": ""
        },
        {
            "title": "和南塘咏梅",
            "content": "剥极大冶发死灰，潜阳初动生意回。冲融一脉贯万汇，物有清气拂斗魁。嘉植几世培其栽，孤芳欲折犹裴回。此花消得酒百杯，料君耻与红紫偎。只应两屐磨苍苔，豪饮岂惜玉山颓。醉中两手敲复推，句成不假击钵催。青皇襟量何恢恢，任教残腊偷春来。暗香明艳无纤埃，俯视众植为陪台。纷纷盆盎见古罍，千花锦绣徒成堆。天然不假冰玉裁，岁岁为渠青眼开。",
            "comment": ""
        },
        {
            "title": "次华谷咏梅韵",
            "content": "宜烟宜雨更宜晴，竹底何妨枝带横。雅致耻随春富贵，英姿不怕月分明。吟边兴动诗添韵，醉里香传梦亦清。一自孤山题品后，此花标格孰能名。",
            "comment": ""
        },
        {
            "title": "和象翁绝句",
            "content": "恰好轩窗傍竹开，绝胜舞榭与歌台。枞枞甲刃丈夫立，弹压炎威不敢来。",
            "comment": ""
        },
        {
            "title": "清明前呈南塘",
            "content": "晚景凄凉事事休，与波上下任沉浮。花辰岁岁惟添花，榆火春春不改愁。几曲画屏新绿暗，一川流玉落红稠。出门有碍家无累，水北山南负胜游。",
            "comment": ""
        },
        {
            "title": "宣妙坟院古柏",
            "content": "古来乔木产墓宅，新甫之俦匪凡质。风梳雨沐三百年，耸壑昂霄过千尺。孤标屹立独擎天，繁柯偏重常倾日。苍皮剥落节理坚，挺挺长虬初蜕骨。我来屡见此崛奇，摩挲老眼增双碧。吁嗟松槚几迁易，拱者芟夷新者茁。青青惟此贯四时，物换人非饱更历。栽培意有天地根，不然守护资神物。须知硕果不徒存，天佑吾宗当默识。公侯复始此其符，衮衮人英须辈出。伟才未许万牛挽，香叶拟留孤凤集。千秋要与此山存，世世宗盟共封植。",
            "comment": ""
        },
        {
            "title": "喜晴",
            "content": "梅雨成霖味已甘，淋淳更久恐难堪。风雷几昼起平陆，星斗一宵移下潭。万畛针芒青曳曳，千山鳞羽绿毵毵。老夫晴雨不关念，心醉青编维日酣。",
            "comment": ""
        },
        {
            "title": "霅山和丹岩晚春韵",
            "content": "雨芽初试美於饴，尤胜新醅出榨时。坐对青山两清绝，肝脾溢出百篇诗。",
            "comment": ""
        },
        {
            "title": "次岁雪后作",
            "content": "伊耆令将行，玄冥车载辖。玉律岁肇新，一白至再白。三冬望上瑞，犹喜在穷腊。霅然冲气布，潜可弭凶札。积之近盈尺，岂但宜黍麦。化工尤善蕊，散集总奇特。飞颺漫天来，龙凤相摆掷。万殊无两色，大地总明洁。初疑散花女，空中碎裂帛。俄成古佛居，移下烂银阙。玲珑千万林，一一如玉刻。梁园曾未春，纷纷遍游蝶。飞鸟迷所栖，狡兔失其穴。乾坤净无尘，川原互清发。我辈当此时，意气倍轩豁。顾惭每上夫，馁欲和旃齧。滨死气下衰，挺挺抱奇节。且非迈古才，闭门眠自若。藏器以待用，内蕴经济业。只有健吟哦，舍此无他说。雅欲访古梅，一笑邀皓月。开樽约胜践，共对此三绝。夫何见晛消，非久即变灭。是固雪负予，抑亦予负雪。",
            "comment": ""
        },
        {
            "title": "挽悟悦师二章",
            "content": "契合岂前因，交情淡愈真。开缄疑晋帖，赓句逼唐人。高著棋空局，清谈案积尘。满襟挥老泪，释友更谁亲。",
            "comment": ""
        },
        {
            "title": "阅道书",
            "content": "穆穆皇皇九五居，舍儒为政岂良图。不思济世思超世，佞佛求仟总是愚。",
            "comment": ""
        },
        {
            "title": "次韵赋蜡梅",
            "content": "能向早梅前独秀，何妨秋卉后才香。只嫌一种开何晚，直待东风为发扬。",
            "comment": ""
        },
        {
            "title": "阅道书",
            "content": "抱璞含和道俗同，寥寥万代想皇风。后来贤智知多少，未似当年牧马童。",
            "comment": ""
        },
        {
            "title": "清明前有远役呈野渡",
            "content": "月集相期在后旬，料应主席不寒盟。方思北陆催行色，又为东南问客程。鼓楫欲随芳草去，传杯须待绿阴成。姑苏城外春光老，还许同舟载友生。",
            "comment": ""
        },
        {
            "title": "和戚秋涧遗诗",
            "content": "登金步玉信无缘，二十年来喜服田。肯羡鸣春为候鸟，自甘饮露作寒蝉。嗜閒倦举吟风笔，叹老贫无钓月船。但得有钱供客醉，绝胜名字挂凌烟。",
            "comment": ""
        },
        {
            "title": "雨后坚山行之约",
            "content": "水泛亲堤蘸柳条，郊行喜有可人招。不堪白发三千丈，莫负青春九十朝。鸥鹭何妨为伴侣，鹍鹏一任诧扶摇。山灵久拟骚人到，霁月光风不待邀。",
            "comment": ""
        },
        {
            "title": "和人杂咏六首",
            "content": "矫矫鹤盘空，{左口中邕右隹}{左口中邕右隹}雁鸣旭。过雨沐遥岑，一日浣尘俗。久欲抱琴书，栖霞潄澄绿。刘安鸡犬仙，世岂夫其术。",
            "comment": ""
        },
        {
            "title": "咏野渡香片蟠梅",
            "content": "一瓣生香独傲寒，此梅难并众梅看。明眸玉雪层层积，蜕骨蛟龙曲曲蟠。巧若天成经岁远，移来地阔占春宽。老夫犹未识花面，觅句含毫作是观。",
            "comment": ""
        },
        {
            "title": "挽南塘朱检阅二首",
            "content": "蚤岁笃盟姻，交情晚更亲。耆英亡老友，吟社欠同人。气貌温温玉，襟怀盎盎春。北山期共隐，临窆重伤神。",
            "comment": ""
        },
        {
            "title": "为慈上人赋云溪",
            "content": "白衣苍狗任从渠，不碍波涵一太虚。雅契高僧方寸地，卷舒流止自如如。",
            "comment": ""
        },
        {
            "title": "春山",
            "content": "新晴散佳丽，列阜气尤豪。腻草翻风沃，芳林映日高。殢情醲似酒，溢目涌如涛。众史应难画，吟将入彩毫。",
            "comment": ""
        },
        {
            "title": "春怀",
            "content": "伊耆司化权，与物何落落。不见阳和敷，但闻风雨恶。柔绿尚含滋，水红悭破萼。动植久陵暴，至仁同橐签。可使令行冬，寒威肆余虐。便须转机栝，曜灵俾灼烁。芬芳千万林，薰为红紫幄。庶俾竞春徒，薄有登台乐。",
            "comment": ""
        },
        {
            "title": "次韵春",
            "content": "水行苦严厉，万彙喜得春。解雷久忽震，蛰户奋者殷。根牙沐膏雨，蝪晖复熹晨。淑气盎原野，鼎鼎来芳辰。小车度花阴，游芳浮麴尘。少年争竞春，外诱何纷纷。老矣蠲其华，寄贤而葆真。多吟以为富，犹恐道益贫。",
            "comment": ""
        },
        {
            "title": "对竹衍坡诗意",
            "content": "尔来食无肉，所喜居有竹。森森无千纛，挺挺立群玉。婵娟而鲜润，偏悦隐者目。苟使清可娱，何妨饱不足。小人求属厌，君子肯为腹。余生复何为，一事无足录。惟应对此君，细把坡诗读。",
            "comment": ""
        },
        {
            "title": "近吟",
            "content": "泉石涓涓作玉鸣，天寒林静鸟无声。松香一篆书横几，人与秋山一色清。",
            "comment": ""
        },
        {
            "title": "过秀城哭叶俯倅",
            "content": "久矣致生刍，斯行夫岂徒。不惟哀一老。亦欲识诸孤。魏笏期传祖，韦经在业儒。女平仙去早，万事付长吁。",
            "comment": ""
        },
        {
            "title": "借丹岩韵贻青溪",
            "content": "良朋有约著书催，未到愁云拟不开。丹穴孤云宜间见，青溪只鹤喜重来。有谁剖玉明荆璞，愧我无金筑隗台。郑校子衿佻达久，拟延尼父铸颜回。",
            "comment": ""
        },
        {
            "title": "钱竹深招泛西湖值雨即事",
            "content": "西湖成久别，岁月不可记。竹君秩豆笾，枌友集簪履。放船及中流，烟霭渺无际。宛类太极初，混沌但一气。浩浩云常浮，垂垂雨不止。楼观列画图，黯淡微茫里。素妆姿态妍，於此见西子。才入西陵桥，林峦得近似。缓步香月堂，循山历其址。逋仟去何之，千古俨清致。淋淳雨珠仟，一一浴未起。粲然间红妆，脸霞泪如洗。余芳袭壶觞，暗馥散襟袂。十里花柳堤，六桥风月地。暝色压舩舷，游屐不可至。昌翔度里湖，两山浓滴翠。中有白鸟閒，翩翩自游戏。几年阻行乐，谓有公闾第。栋宇半苍苔，遗污渍清泚。兴亡成古今，感忾重嘘欷。转柁迩城堤，觥寿犹未既。风生语笑高，云遏歌声曳。斯游属晏阴，乐事亦足纪。何时可重来，风日待清美。",
            "comment": ""
        },
        {
            "title": "再和易后韵为前韵六首",
            "content": "多公苦嗜吟，殆类书痴窦。水火燥湿仝，一见懽如旧。七步未为敏，百篇可立就。咀嚼牙颊香，氤氲满襟袖。浑浑乎其来，势若瓴建溜。",
            "comment": ""
        },
        {
            "title": "寄徐清溪",
            "content": "清溪溪上山，九山山下水。山水遥相望，美人隔千里。飞鸿来远音，老鹤喜得类。望履杳无从，岂或尼而止。采兰以为赠，折梅以为寄。芳馨匪常存，怀想恶能已。吾衰年几何，岁月犹川逝。理奥欠析微，书囊未穷底。古杭可苇航，溪流迅如驶。虽爽菊秋期，花时更清美。",
            "comment": ""
        },
        {
            "title": "寓萧塘皆春堂偶成",
            "content": "红云逐水流，春事随飞扬。昔嗟节序移，今苦岁月长。洊为萧水游，物是人则亡。西园得逍遥，暂寄风雨床。栾栾荆棘中，尚余赪紫妆。晚芳衒鲜妍，婉娩春满堂。倚栏俯澄碧，浩荡花藕塘。寿柏虬龙姿，古桂鸿雁行。幽禽三五弄，髣髴疑宫商。林园岂不好，惆怅辰匪良。辰良其何时，世运安有常。我欲把犁锄，老此桑麻乡。却虞远城市，物怪尤披猖。不如依坟垆，结茅千仞冈。寄玄而栖白，抗志於羲黄。清泉碧嶂间，殁则於斯藏。",
            "comment": ""
        },
        {
            "title": "再和易后韵为前韵六首",
            "content": "黑不待黔乌，白不待浴鹄。天分既超卓，能消几学术。飘飘霞外姿，瞳方而发绿。满腹贮古书，咳唾可袪俗。冲气以为和，阳春散晴旭。",
            "comment": ""
        },
        {
            "title": "赏桂",
            "content": "驾言适东野，聊以慰离索。摄齐甫升堂，开尊随命酌。芳鲜罗果羞，珍重如宿约。主客成五人，爽气涵秋岳。风生雄辩豪，舂容光焕发笑语狮。曲径行委蛇，幽亭恣盘礴。团团骈翠树，一一耀丹萼。葳蕤花四出，氤氲香遍达。方恨负清赏不料此行乐。有女娇娅姹，有子见头角。举醆竞属赏，此情尤不薄。英英晚节丛，芳意满篱落。载酒傥重来，应无爽宿诺。",
            "comment": ""
        },
        {
            "title": "再遇雪",
            "content": "穷冬滞空山，风雨何凄迷。冯夷工翦水，有枝不肯施。俄於夜未分，六出纷葳蕤。但见草壤间，叠叠生玉枝。须臾遂弥满，匼匝生四围。突兀千丈高，浩无肤寸遗。寒林远映带，一色相参差。天工呈大巧，幻出此段奇。遂令翳蔡间，琐碎玉作姿。安得借化冶，烹鍊如银为。勿使见晛消，有若朝露晞。巨灵与夸娥，负挟从我归。以此几嵯峨，森列置八维。为民除热恼，盛夏袪炎威。金石可流烁，天瑞无变移。良宵著胆蟾，绕以波琉璃。四时照吟笔，千古凝清辉。",
            "comment": ""
        },
        {
            "title": "和咏梅",
            "content": "年前疏秀明於雪，年后芬敷蓊若云。有色有香尤耐久，十分春事占三分。",
            "comment": ""
        },
        {
            "title": "北山晚步",
            "content": "远岫烟光合，天寒欲敛昏。栖鸦依古木，归艇入前村。岸隔山藏寺，潮生水到门。川原浑似旧，并立暗销魂。",
            "comment": ""
        },
        {
            "title": "和文友催梅",
            "content": "日昴验星躔，阳和梅占先。未教疑雪似，早已夺春妍。少缓芳蕤放，多令秀句传。输君探山意，日日醉花前。",
            "comment": ""
        },
        {
            "title": "塾楼春集次日和儿辈韵",
            "content": "伊耆嘘至和，薰播弥大地。有声沸候禽，有色衒名卉。丽景接川原，浩万历岁几。于时不得乐，夫人自暴弃。卑官徒劳人，忆昔续宾戏。继忝隶部曹，厕迹於朝市。未几乘汉鄣，归来从绮里。誓当守衡茅，不复问行李。方开陶径荒，遽惊周室燬。时艰慨适逢，身存良自喜。筑庐傍山栖，视家如客邸。虽存蓬荜居，似为燕雀芘。兹辰薄游衍，携友忘汝尔。书楼舒远眺，林芳犹蜕委。麦陇连蔬畦，青黄错成绮。野色入杯棬，山光浮屐底。阳春艳欲流，霁景浩无际。献酬乐佳宾，续广赖吾子。朝来补吟事，粗不忝诗礼。顾余八十叟，忘我忘忘世。醺余扶杖归，笑语喧童稚。斯游固已适，未足穷乐意。九峰苇可杭，相望在尺咫。忧先天下忧，乐岂果在是。忧乐存诸心，尚堪追禊事。",
            "comment": ""
        },
        {
            "title": "春雨",
            "content": "几朝霡不破块，通夕浪浪势乃滂。竹下森然骍角露，森间沃若茧丝香。田毛沾润初含穗，土脉流膏欲布秧。多谢化工成岁事，从春节节为人忙。",
            "comment": ""
        },
        {
            "title": "赠潘天游",
            "content": "乾以健而运，如毂不停息。周流遍六虚，升降靡差忒。故能权四序，而以转万物。兹其气之游，造化由是出。一元亘终古，尘劫浩难诘。人有貌以生，於中具太极，苟知法天行，折旋而阖闢。浮游潜深渊，外想不内入。亦解长不死，寿与之为一。",
            "comment": ""
        },
        {
            "title": "过荻塘次韵",
            "content": "平林历历晓云迷，津堠将迎客棹西。千古兴亡泰伯国，一川经纬锹公堤。雨添柳色成蛾绿，春剩花香散麝脐。去去苕城知不远，摩挲老眼看山溪。",
            "comment": ""
        },
        {
            "title": "和友人秋怀",
            "content": "林薮发枯山敛眉，凛秋岂但楚臣悲。翩翩莺燕知何往，猎猎鹰鸇正得时。残雨晓添衣气润，新寒夜厌漏声迟。悲风入调须频奏，妙趣惟庆心自知。",
            "comment": ""
        },
        {
            "title": "僧庵",
            "content": "结屋倚岩隈，日高晨露晞。开门放山入，隐几看云归。野老披白袷，樵夫穿翠微。僧居无个事，尽日客来稀。",
            "comment": ""
        },
        {
            "title": "归舟",
            "content": "回艇临塘路，撁夫欣路平。归鸿千里近，过鸟一身轻。溪派分头去，山光恋眼明。松江水云际，屈指不多程。",
            "comment": ""
        },
        {
            "title": "甲申过北山高祖大夫坟庵见盆芝",
            "content": "我祖藏北山，昔尝产紫芝。庵以此得名，且将二百期。耳闻非目接，至老心犹疑。一朝地阐灵，枯槁生神奇。晔晔根干间，挺秀分三枝。采者不善护，犹惜其一遗。移置盆盎中，赪黄互相辉。岂殊子间韶，不图乐至斯。第嗟鲁获麟，所出非其时。吾年已如此，斯祥将奚为。独思避世士，商岭其在兹。",
            "comment": ""
        },
        {
            "title": "竹外海棠",
            "content": "我有三径园，今为牛马皂。傍家寻丈地，昔未长荼蓼。琅玕数十挺，新培岁可考。幻出一庭阴，咫尺成深窈。客来可款延，友至或径造。于时正芳菲，所欠花缭绕。隔篱旧封植，一种媚而好。卷翠护春姿，娇红衒天巧。折来侑清尊，嫣我灰一笑。绝胜歌舞群，声容托幻眇。久欲构小亭，为计恨不早。金屋延阿娇，只恐人易老。此花擅春妍，独恨易荣槁。岂若对此君，四时森羽葆。不惟袪尘俗，端可助吟啸。良辰集朋簪，杯栏惭草草。於焉小徜徉，即此是幽讨。",
            "comment": ""
        },
        {
            "title": "用韵再作",
            "content": "一气运行於虚空，有形孰不归陶鎔。燠寒燥湿互为用，功被草木并昆虫。胡然阳亢乃作沴，丰隆屏翳俱潜踪。炎炎赫赫势太甚，烹煎万有何殊铜。田畴龟坼河港断，水车不运骨挂龙。俄惊片云变反掌，宇宙未剖犹鸿蒙。初如线溜气才应，继若瓴建声何洪。岂自主神力能致此，意者高厚悲人穷。丰凶由数亦匪数，厥有造化行其中。年来五谷亦狼戾，曾孙之庾高於墉。只今户户叹赤立，富者恨不为耕农。要知千人万人心，心心默与天相通。熙熙田畯争荐喜，烹葵剥枣追豳风。更看十月场圃筑，黄鸡白酒村村同。但祈田宜去螟螣，愿如荆叟歌元丰。",
            "comment": ""
        },
        {
            "title": "赋南墅竹",
            "content": "物得气之清，钟秀莫如竹。是谓东南美，群植可奴仆。虚心而独立，劲节不囘曲。傍屋著数插，能洗尘万斛。截之作凤鸣，雌雄相配六。杀以为汗青，奚啻十年读。有体兼有用，迥异凡草木。骚人互题品，国风尝纪录。子有步仞丘，殆类筼筜谷。老筠依云根，错出胜千陆。矫虔相长雄，高下森立玉。霏霏雾滴翠，滟滟浪翻绿。蟠根龙蛇走，密叶鸾凤蹙。林飚振微响，环佩声戛触。琐碎流金辉，霁晓弄清旭。熙阳发菁花，婀娜舞桂纛。滋萌长云仍，一一锦绷束。火轮行长空，炎歊暑方酷。枕簟入幽深，洒若寒露沃。秋月映婵娟，清影夜相属。岁寒交胜友，南枝花倚伏。四序景无涯，风月任追逐。人谓小渭川，我忝共淇澳。邀朋对此君，岂惜醉醽醁。七贤迹已远，遗响犹可续。冰雪生襟袖，云烟散毫牍。只欠与可俦，写入鹅溪幅。",
            "comment": ""
        },
        {
            "title": "和黄山秋吟",
            "content": "有山静而秀，有水清且漪。风霜空宿翳，草木含幽姿。",
            "comment": ""
        },
        {
            "title": "夜坐待月次日补吟",
            "content": "瑶坛礼碧虚，返次羽人坐。引脰延月华，吞吐隔翠嶞。众吻盼流芳，冉冉忽透过。大规虽微亏，犹喜镜未破。浮翳从何来，掩蔽仍不果。连峦一色净，清辉千里播。爽垲入襟裾，光明生咳唾。诗翁於此时，枯肠正无奈。愧乏云锦章，翻然乃高卧。斯辰怅有怀，无语坐偷堕。今夕冰轮升，不吟则不可。预解素娥嘲，免谓翁负我。",
            "comment": ""
        },
        {
            "title": "山行",
            "content": "野芳未放青春去，林鸟长随白日閒。山色殢人归未得，杖藜日日扣松关。",
            "comment": ""
        },
        {
            "title": "次韵雪积即消",
            "content": "冯夷剪水抑何悭，只怕天工未许閒。上瑞先春才破白，屡丰卜岁已窥斑。可怜俄顷消成水，不怕明朝失却山。金帐羊羔非我事，汲清煮茗课奴蛮。",
            "comment": ""
        },
        {
            "title": "慰张石山幼子亡",
            "content": "无子虽可悲，有子未为喜。断以释子言，莫非假合耳。杜陵咏为麟，瑞物能有几。昌黎谓之枭，恶德乃类是。无之恐无后，有之亦为累。苟非弗克肖，曷若听其逝。颜路之亡回，宣尼之丧鲤。此皆长而贤，痛甚于幼死。夷甫虽尝云，情钟在我辈。过哀亦奚为，巡有复生理。子夏空失明，季札号知礼。吾友方盛年，何忧乏良嗣。",
            "comment": ""
        },
        {
            "title": "和玉峰春吟",
            "content": "年来愁似海波深，柏酒明朝试一斟。那复苏堤追胜赏，不妨楚泽效狂吟。金旛晓赐梦何在，红旆春行步莫寻。料得宫花仍似旧，庆无堕珥与遗簪。",
            "comment": ""
        },
        {
            "title": "重到霅陇新阡",
            "content": "摸金郎久遍郊原，冢域犹欣草木蕃。松已高年为老友，竹添新谱长仍孙。四围秀色山浮几，一曲清溪水到门。莫恨牛眠无瑞应，且欣老寿此身存。",
            "comment": ""
        },
        {
            "title": "和张石山异春韵",
            "content": "天涯芳草路，几度拟幽寻。怀古空陈迹，伤春徒苦心。花残犹宿蝶，柳暗已藏禽。天地年来别，一春常是阴。",
            "comment": ""
        },
        {
            "title": "次韵赋蜡梅",
            "content": "将到穷冬寂寞乡，谁知花事未渠央。最怜剪蜡翻新样，却笑烧铅作素妆。",
            "comment": ""
        },
        {
            "title": "出郊",
            "content": "几度拟郊行，天公欠一晴。水寒鱼绝影，林暝鸟藏声。云敛天容净，雨余山骨清。津桥小盘薄，梅有数枝横。",
            "comment": ""
        },
        {
            "title": "山行",
            "content": "红紫飘零笋蕨抽，一年芳事又成休。榆钱万叠春难买，落絮随风万点愁。",
            "comment": ""
        },
        {
            "title": "和赵莲奥剑",
            "content": "岂无三尺铁，巧事犀玉妆。惟君匣中藏，百鍊侔步光。小试锋莫当，崖石中开张。会须斩奸邪，晔晔神光扬。未逊古佩刀，公辅夸王祥。斯物由天成，匪但工之良。",
            "comment": ""
        },
        {
            "title": "霅山和丹岩晚春韵",
            "content": "十分花事九分隳，开到木兰春已漓。惟有松筠助山色，青青不改岁寒枝。",
            "comment": ""
        },
        {
            "title": "留墓松",
            "content": "青青冢上木，夭矫摩太虚。日夜之所息，雨露这所濡。其来至高曾，溪啻五世储。伟哉廊庙材，而受斤斧屠。其间钟异质，形气与众殊。小者近十围，大者百尺躯。九苞凤可巢，千载苓可耡。难以刀锯加，俾与玉石俱。留为龙鸾种，要产驹与雏。咨汝二十二，结交犹朋徒。共期松乔寿，以卫龙虎区。子孙其保之，慎勿使翦除。毋俲发冢儒，假辞取珠襦。群柏既就歼，所存能几余。时哉能得已，涕泣而长吁。",
            "comment": ""
        },
        {
            "title": "山行",
            "content": "麦畦桑陇夹蔬花，远水晖晖目欲斜。一片野光涵列岫，翠微深处有人家。",
            "comment": ""
        },
        {
            "title": "和南塘贻林丹岩古风时丹岩馆郊外",
            "content": "丹岩今良士，南塘古当时。馆餐未有适，义图以助之。渠渠推毂心，终莫副所思。遇合各有缘，天只非人为。裴回明月枝。乃在海一涯。一字以拔人，我惭蔡子尼。遂使文字交，远迈为人师。骚坛不可即，比兴安所施。唱酬怀旧章，绚若辞藻摛。细玩二君咏，形神坐欲驰。踪迹有聚散，情意无盈亏。非晚即簪盍，宁久成诀离。停云思亲友，且和渊明诗。",
            "comment": ""
        },
        {
            "title": "水龙吟",
            "content": "桑蓬扫尽闲愁，未应人比梅花瘦。眉峰顿展，恰如云卷，北山□九。萦锦绣肠，袖丝纶手，駸駸希有。□□□博取，巍科□□，儒冠於我何负。初度年来年去，喜称觞、腊前还又。安时委命，金鱼玉带，傥来斯受。傍屋园林，抚松对竹，共朋三寿。且逍遥、安乐窝中，岁岁进、长生酒。",
            "comment": ""
        },
        {
            "title": "春归",
            "content": "红飞绿腻晴昼迟，木香满架柔条彼。芳菲过眼能几日，娱乐常少多忧悲。东君归计何太早，四序光阴如电扫。今年花谢复明年，只使看花人易老。萧然白发朱颜苍，竞春肯学儿童狂。不如坐对岁寒木，清谈与客穷书囊。",
            "comment": ""
        },
        {
            "title": "和野渡家园杂兴",
            "content": "雅士酷爱竹，无肉饥亦忍。即之俗自祛，对此酌宜引。好尚契子猷，题咏迈元稹。二友独与交，十客何敢并。丈夫意气豪，少年精爽紧。春至长子孙，班班森玉笋",
            "comment": ""
        },
        {
            "title": "荀彧",
            "content": "曹公初见奇，直以子房许。制胜算无遗，斃袁而诛吕。意见稍有乖，几欲置鼎俎。朝端存正论，九锡胡不取。本安固难依，奸雄恶可辅。初年歼击德宜，继又族文举。嗜杀其如斯，大夫可以去。见几奚不早，一死昧所处。既不为夷齐，又不为伊吕。徒抱忠贞心，遗憾亘千古。",
            "comment": ""
        },
        {
            "title": "蜘蛛",
            "content": "经纬智何多，网张犹设罗。但知为物穽，更有物谁何。",
            "comment": ""
        },
        {
            "title": "初春次文友韵",
            "content": "原郊稚绿未成苍，芽甲森森似蝟芒。急景不堪乌兔路，新年又见燕莺忙。看看地列千机锦，冉冉风传百和香。人事不如春事好，芳菲徒自满河阳。",
            "comment": ""
        },
        {
            "title": "岁冬至唐村坟山扫松",
            "content": "忆昔入此山，首夏接春季。谷鸟正嚘嘤，芬芳尤妩媚。青青交道杉，森郁互参倚。谁乎一叱咤，斩艾如草薙。遂令墟墓间，常抱斧斤耻。仅存盘涧松，绰有虬龙势。矫矫千岁姿，昂霄犹舞翠。我来省松槚，适当谷之昧。石齿咽残流鸣族，息群喙。木石缩羽鳞，风霜剪菑翳。害然眼界清，如至人境外。意行步崎岖，白云生屐履。林光渍欲流，冉冉湿衣袂。曾来入画图，人行绝毡毳。风尘不可到，心迹两无秽。追寻得良俦，清吟可相配。不效互唱酬，日与青山对。兹游拟畅情，俄值风雨晦。渐喜迫新阳，天地宁久闭，屋角数点明，冰花送春意。",
            "comment": ""
        },
        {
            "title": "是岁之夏紫芝复生成丛大者径七八寸",
            "content": "异物不易遇，其出由地灵。伊耆阐坤珍，三秀既挺生。赋形虽恨小，殊喜见未曾。朱明复荐祥，仟种茂丛茎。涉者既敷腴，大者尤轮囷。周遭径盈尺，菌蠢叠成层。团团盘赤玉，艳艳杯紫金。霏烟气葱郁，映日光晶荧。神芝产冢阜，岁久迹已陈。不图余七袠，一再见斯今。有开必有先，休符不徒呈。老矣百无欲，弗原在其身。所积顾不厚，敢觊及子孙。惟冀福吾宗，以洎邦之人。皇穹其畀矜，茂毓贤与英。出际风云会，为世建太平。汉代歌芝房，其事不足云。致君尧舜上，朝野沸颂声。复见祥蓂敷，岂但朱草荣。散为天下瑞，郁郁而纷纷。",
            "comment": ""
        },
        {
            "title": "舟近吴兴郡见山",
            "content": "一舸夷犹白浪间，抬头俄喜对青山。平生每见便刮目，今日重来不改颜。城郭衣冠应寂寂，川原草木尚斑斑。余龄未艾须时到，健笔犹能记往还。",
            "comment": ""
        },
        {
            "title": "和黄山秋吟",
            "content": "何草青青不渐黄，班姬悲扇语凄凉。佳人笑别乘鸾女，相见毋嫌日尚长。",
            "comment": ""
        },
        {
            "title": "颜鲁公",
            "content": "人之生也直，不直匪君子。一从平原归，立朝更奇伟。挺挺尽孤忠，蹇蹇陈正义。安年忤元载，晚节遇卢杞。不为时宰容，乃作天子使。正言明顺逆，凶俦知敬畏。未几变异生，卒堕奸邪计。罗浮寄远音，流传涉疑似。英烈天启之，万世凛生气。",
            "comment": ""
        },
        {
            "title": "挽常蒲端明二首",
            "content": "兰省完时英，清华晚遍更。有年尤有德，全节复全名。世袭乌台誉，身辞鵷阁荣。平生扬历地，千古载廉声。",
            "comment": ""
        },
        {
            "title": "为叶宾月赋",
            "content": "大乙涵中精，凝聚为夜魄。皎皎行长空，高圆竞明发。流辉大江涌，散影千林刻。骚人抱负奇，一气清相若。有主此有宾，不劳折柬约。悠然来几席，玉色照肝膈。对之启粲齿，嘲弄不为虐，累累喷珠玑，华采互呈豁。银阙或未完，要君施斧凿。乘风到广寒，一笑翻成客。",
            "comment": ""
        },
        {
            "title": "清明行役过澱湖至吴",
            "content": "涉柳正清明，澱湖波更平。雉媒空古迹，鹤唳动乡情。杨柳家家插，桃花处处生。青山俄在望，咫尺见吴城。",
            "comment": ""
        },
        {
            "title": "和丹岩",
            "content": "绛帷深密障严霜，衿佩芬芳聚一堂。竹外琅琅听春诵，咿唔声里带诗香。",
            "comment": ""
        },
        {
            "title": "次青溪后二章为别",
            "content": "今古多纷攘，宇宙弥氛埃。故友晨星然，往往沦劫灰。幸得莫逆交，子舆从子来。道义本契合，心迹无疑猜。不徒千斛舟，置此{左土右幻}堂杯。动静必与俱，书林日徘徊。一闻骊驹驾，黯然肠九因。从今子陵台，目睫常嵬嵬。",
            "comment": ""
        },
        {
            "title": "山行乡友遗五言",
            "content": "一雨如膏沐，秋山为我容。谁云乏神秀，遐想犹岱宗。绝无喜仅有，畴列兹群峰。缭绕若仙城，花但无芙蓉。幽香含桂菊，积翠浮杉松。生平嗜林谷，不厌来辙重。几蹑灵运屐，屡扶张骞筇。鹭朋与鸥侣，足为谈笑供。折简不可招，欠致人中龙。毫端具造化，物象工陶鎔。吟思方渊渟，风挠鸣淙淙。佳章忽在前，撩动此兴浓。君胡倦一出，嘲咏乃不傭。且勤远致馈，与客叨飧饔。",
            "comment": ""
        },
        {
            "title": "初夏登北山",
            "content": "推篷数峰出，野色弄新晴。雷复阳初长，雪消山更青。岭坳孤塔露，木杪片云生。何日尘缘了，来寻猿鹤盟。",
            "comment": ""
        },
        {
            "title": "出城山墓域行至赵村",
            "content": "才出城山路，云收霁景呈。乾端顿轩豁，山色更晶明。远近烟村露，微茫野水横。平头今七十，此地几经行。",
            "comment": ""
        },
        {
            "title": "次青溪后二章为别",
            "content": "季世思良士，如拘渴与饥。峨峨章甫冠，瑞气浮芝眉。粹然君子儒，赴我同襟期。凡林非鸾栖，丹穴仍归飞。恨无健羽翰，所至相追随。怀归宜莫留，荆州那足依。",
            "comment": ""
        },
        {
            "title": "君道",
            "content": "勋华相授受，谟典所具述。其要在厥中，精一而允执。惟诚乃能精，惟诚乃能一。是以无党偏，是以臻正直。三代所共衬，百世不可易。伯者假仁义，战国尚诈力。汉唐非无君，文为事矫饰。其能粹而王，一指不可屈。所以无善治，循袭至今日。纯诚而不杂，惟皇斯立极，敛敷锡庶民，懋建昭大德。治欲在古如，舍此他无术。",
            "comment": ""
        },
        {
            "title": "赋方寸春",
            "content": "小亭依绿水，花竹自幽奇。地止一方阔，春无方寸亏。粟中藏世界，芥子纳须弥。万象融心境，宁为目睫欺。",
            "comment": ""
        },
        {
            "title": "天仙子",
            "content": "搭宅亭园虽不大。花木成阴难论价。豪端点缀有珠玑，竹一带。梅一派。明月清风何用买。子子孙孙纡寿彩。家庆成图和蔼蔼。更添三岁古来稀，酒满斝。诗满架。直到耆颐年未艾。",
            "comment": ""
        },
        {
            "title": "近吟",
            "content": "七十三年老病身，扁舟於此往来频。吴兴故老消磨尽，却认青山作故人。",
            "comment": ""
        },
        {
            "title": "春晚郊行",
            "content": "细草平芜接渚沙，僧庵系马柏阴斜。青山几曲绕流水，啼鸟数声随落花。芳景流连春富贵，晴林浮动日光华。独怜人事多非旧，寂寞荒村点暮鸦。",
            "comment": ""
        },
        {
            "title": "北山值雪偶成",
            "content": "艮象涵万有，佳趣备四时。此行属寒沍，喜遇腊雪飞。琤琤初集霰，粲粲纷葳蕤。奔腾渐成阵，势作龙凤驰。森森千碧林，缘饰如珠玑。旋观压层岭，烂若银成围。一天散和气，万境凝清辉。飞扬到朽壤，臭腐为神奇。问山何幻怪，顷刻颜面非。苍苍改正色，皓皓浮须眉。我来逢此瑞，爽垲流肝脾。对之岂徒酒，而可不以诗。历诗探山意，春信横南枝。",
            "comment": ""
        },
        {
            "title": "挽储华谷四首",
            "content": "世慕长生术，君尤早用功。谈玄徒至老，养素竟成空。身已随朝露，神应到阆风。清言那复接，赖有注参同。",
            "comment": ""
        },
        {
            "title": "过新丰村偶成",
            "content": "咫尺是江城，欲前犹未能。舟行寻宿泊，村近问名称。愁聚眉常敛，吟穷思屡凝。新丰旧游地，过骑免凭陵。",
            "comment": ""
        },
        {
            "title": "冬留紫芝庵即事",
            "content": "玄冬适莽苍，霜宇更阒寂。系舟山下路，窈窕松关入。一榻寄僧居，幽云生卧室。明朝过东山，寻更矹硉。丙舍尤杳深，寒林互盘屈。孤枫缀余丹，万竹错丛碧。天寒鸟声静，木落山骨出。饮无客献酬，坐有僧分席。一杯复一杯，不觉日之夕。林鸟欲归栖，翩翩竞翔集。万点布平田，有似坡仙弈。此行为访梅，东寻复西觅。俄见影横斜，萧然倚山壁。中有第一春，缄藏何太密。数日我重来，要见南枝白。",
            "comment": ""
        },
        {
            "title": "野塘晚步",
            "content": "数亩涵空碧，波光可染衣。荷枯惟藕晨，荻老作花飞。水净游鳞见，天寒过雁稀。十分清约处，秋月散明辉。",
            "comment": ""
        },
        {
            "title": "绝交",
            "content": "北山有鸣号，不洁而嗤凤。宜下绝交书，埙篪非伯仲。",
            "comment": ""
        },
        {
            "title": "过荻塘",
            "content": "烟火人村盛，川途客夜稠。荻塘三百里，禹甸几千畴。绵络庐相接，膏腴稼倍收。经从少至老，复此系扁舟。",
            "comment": ""
        },
        {
            "title": "张石山迁居",
            "content": "於我已渠渠，迁乔喜得庐。挈来三釜粟，更有一床书。叠石境不俗，得山名岂虚。从今来问字，门外列高车。",
            "comment": ""
        },
        {
            "title": "喜晴",
            "content": "积涝初收喜气浮，三农不负稻粱谋。临流一望舒眵目，数叠青峦万亩秋。",
            "comment": ""
        },
        {
            "title": "次韵春",
            "content": "物华来冉冉，天气宜温温。浪浪但鸣雨，浩浩常浮云。谁知润泽中，厥有丰美存。一朝日出杲，绚烂赪紫群。川原遍涂抹，纷若粉黛陈。芳菲出枯槁，何异富易贫。难并惟乐事，昔人尝有云。",
            "comment": ""
        },
        {
            "title": "和象翁雪",
            "content": "谷把青空一色糊，集先维霰作花疏。寸余凝积常年有，尺许坚牢自昔无。粉阵成围攒戏蝶，盐车疑覆失前驴。新吟便是有声画，何必鹅溪写作图。",
            "comment": ""
        },
        {
            "title": "霅陇归别庵僧",
            "content": "弥月分僧榻，翛然与世违。何妨随地隐，恨不载山归。迹与风帆远，秋随春絮飞。何当泉石畔，岁岁得相依。",
            "comment": ""
        },
        {
            "title": "次韵春",
            "content": "熙阳薰盖壤，丽景日以新。娅姹花媚昼，嚘嘤鸟鸣晨。纷华易消歇，非久沦沙尘。举世竞芳菲，湎若嗜饮醇。岂知有至味，澹然哜道真。试问金谷天，何如箪瓢人。",
            "comment": ""
        },
        {
            "title": "春怀",
            "content": "时来桃李妍，春风乃知已。时去桃李萎，春华俱梦寐。芳菲气不齐，一一理犹是。何如松与柏，无荣亦无悴。浮生寄旅亭，万事若流水。富贵等空花，灭没无足纪。身前苟遗臭，身后乌可洗。我愿为松柏，不愿为桃李。长保午岁姿，盘要涧阿底。",
            "comment": ""
        },
        {
            "title": "挽都务弟",
            "content": "袭舛承讹俗尚仝，为谋所喜适吾从。伤心几载鴒原梦，洒泪今朝马鬣封。梁栋材嗟空故木，珠玑香喜长新松。最忻壤树首丘正，祖垅葱葱佳气钟。",
            "comment": ""
        },
        {
            "title": "至霅白莞泽步入唐村",
            "content": "舍舟而从陆，逦迤步巑屼。绿畦平野宽，青嶂四面还。春容行万状，平挹跬步间。行行二十里，窈窕入我山。故山迎故人，禽鸟俱懽颜。清泉响琚佩，列峰拥髻鬟。回视尘嚣廛，相去隔几关。幽谷多白云，可与相对閒。不妨自吟哦，但恐好句悭。更须穷胜事，尚喜两脚顽。皇皇欲何之，并游当忘还。",
            "comment": ""
        },
        {
            "title": "又和咏梅",
            "content": "几因渴杨此癯仙，谁为招邀倏在前。明艳弗为诸垢染，孤标独出众芳先。不矜颜色自奇绝，绰有馨香只暗传。空想名园千树发，何时持酒向花边。",
            "comment": ""
        },
        {
            "title": "过墓邻僧寺",
            "content": "一见说交情，僧醪为客斟。溪山衔落照。杉竹聚清阴。日对画图轴，风生琴筑音。意行行不足，逸兴对高吟。",
            "comment": ""
        },
        {
            "title": "新阳前口占",
            "content": "初见草生池，俄惊草又衰。秋山缩鳞甲，寒渚烛须眉。花露先春信，林存傲岁枝。新阳已潜动，为报众芳知。",
            "comment": ""
        },
        {
            "title": "喜晴",
            "content": "雨收宇宙喜清明，社舞村歌沸鼓钲。竹下蛛丝粘叶稳，柳间蝶粉缀绵轻。班班远岫髻鬟列，滟滟平川衣带横。候转清和景尤胜，翠林幽哢听仓庚。",
            "comment": ""
        },
        {
            "title": "再和易后韵为前韵六首",
            "content": "懽犹程孔交，来匪张范约。岂但授馆粲，雅与同丘壑。我圃三径荒，几年负杯酌。秋叶与春花，今幸复还昨。园丁报新阳，早梅红破萼。",
            "comment": ""
        },
        {
            "title": "和野渡家园杂兴",
            "content": "绿稠红欲尽，架竹引酴醾。葳蕤晴雪艳，汗漫无边际春风枝。燕莺相见晚，蜂蝶正忙时。芳辰似历块，乐事犹残棋。可怜香骨销，但有绿鬓垂。春归恨难挽，浮絮盈芳池。",
            "comment": ""
        },
        {
            "title": "山行",
            "content": "携友行莫春，山南复山北。一川去萦纡，层林互倚伏。舍舟上孱颜，万象咸在目。野花衒残红，柔条曳新绿。春峦润如酥，春水流如玉。芳草浩无涯，好鸟鸣相续。老阅几岁华，看山看不足。凡物各有时，时去时必复。顾我岂物如，此生何能谷。",
            "comment": ""
        },
        {
            "title": "又和咏梅",
            "content": "逸气飘飘似欲仟，不论茅舍玉堂前。众芳无此风神秀，十友推为行辈先。佳实尚堪为世用，香名更喜有诗传。萧萧白发差同色，也欲拈花上鬓边。",
            "comment": ""
        },
        {
            "title": "赓沈赞府题二陆草堂",
            "content": "二俊书堂历几秋，风云壮志浩难收。傥知莼美过斗酪，应返故山寻胜游。",
            "comment": ""
        },
        {
            "title": "蟠梅",
            "content": "妙制成春春未知，园工自出一家机。折旋夭矫龙蛇势，缭绕缤纷蛾蝶围。烟篆不生腾賸馥，月痕相倚衒清辉。西城纤巧仍如旧，只慨梨云昨梦非。",
            "comment": ""
        },
        {
            "title": "和沾上人韵",
            "content": "易地开山闢广居，静中妙趣契真如。自怜至老无闻达，抛却儒书读化书。",
            "comment": ""
        },
        {
            "title": "和叶干庆七秩诗",
            "content": "不图闻达老何求，久矣甘为农服畴。晚岁但知书甲子，希年徒自富春秋。作朋何敢班耆父，招隐犹堪共钓游。寄语纷纷朝市客，狐裘未秘似羊裘。",
            "comment": ""
        },
        {
            "title": "又题霅陇坟庵",
            "content": "斗大山庵历几春，茂林丰草绿初匀。青山缭绕犹列戟，玉涧萦回似曳绅。新竹羽成雏凤尾，古松鳞长老龙身。吾年已迈嗟无用，表道泷冈尚欠人。",
            "comment": ""
        },
        {
            "title": "春晚郊行",
            "content": "步屧出郊原，家家春满门。斜阳芳草岸，流水落花村。露叶梅藏子，云根笔长孙。东君老仍媚，犹有野芳存。",
            "comment": ""
        },
        {
            "title": "秋怀",
            "content": "凉飚翦菑翳，万山缩鳞甲。水镜滓不留，千尺见毛发。凄风日以高，物华寝朘削。机杼轧晨霜，砧杵捣寒月。孤暌不成寐，耿耿至明发。何处一声秋，停云吹欲裂。",
            "comment": ""
        },
        {
            "title": "谢朱南塘借已田为易陆宅山建玉宸道宇",
            "content": "好山未易得，况此不多山。靡迤八九丘，远眎犹弹丸。几载谋一区，经营何其艰。尺求而寸予。往往人所悭。丙舍西复西，一岑颇巑屼。其坡委蛇垂，宛若萦带鞶。又类立大纛，转帜风飞翻。其中似掌平，可为宫与坛。荷君割膏腴，易置为我懽。斯举昔罕闻，岂但今所难。得以奉帝尊，峻阁而危栏。顾惟匪陶顿，奚以役{左亻右垂}般。盖由心愿欲，宁恤家殚残。于兹延真侣，亦足化世顽。报乏千镒金，感著方寸丹。繁嗟隶黔首，孰若侪黄冠。惟弗叛宣尼，何妨师老聃。斯宇傥落成，屈致居其间。玄玄五千言，言言推其端。看生白室光，相对清昼閒。学道能造极，何秘三神峦。",
            "comment": ""
        },
        {
            "title": "山行",
            "content": "晚芳开欲尽，落叶满林楸。风色转寒候，雨声鸣暮秋。清游殊有碍，归兴浩难收。何日逢开霁，天还解客愁。",
            "comment": ""
        },
        {
            "title": "和野渡家园杂兴",
            "content": "幽人非嗜石，适意在嶙峋。万形何足多，一卷未为贫。山奚必泰华，水奚必海滨。藏珠川乃媚，韫玉璞足珍。傥存丘壑意，可障世俗尘。烟霞从此生，自足怡性真。",
            "comment": ""
        },
        {
            "title": "和丹岩",
            "content": "芳事从今鼎鼎来。看看花片扑楼台。一和既盎寒如扫，锦绣香中图画开。",
            "comment": ""
        },
        {
            "title": "春晚郊行",
            "content": "东风吹不断，芳草正萋萋。暗绿藏禽语，残红襯与蹄。莎汀连苇岸，麦陇间蔬畦。往岁行春路，推敲认旧题。",
            "comment": ""
        },
        {
            "title": "春雨",
            "content": "青皇初布令，大块已流湿。霏霏散冲融，一一成膏液。骎寻夜漏分，掀扬风箭疾。孤灯月明眼，渐觉檐花密。滴沥声毁洪，淋浪势方集。清响迸源泉，美泽遍原隰。甘腴滋田毛，浸灌融地脉。盖将兆稌黍，岂但秀荠麦。溪山鳞甲长，卉木攒新碧。化工悦万族，生意浩无极。苟惟本根在，孰不芽且坼。未春雨非土，见者自姜恻。既春雨非玉，闻者何悦怿。示能刘惨舒，吾亦为物役。英英梅粉露，点点桃红入。更喜酿芳菲，催花居第一。",
            "comment": ""
        },
        {
            "title": "为徐太初友人陈府判赋梅居饯行",
            "content": "青鞋不踏孤山路，辜负逋花今几度。那知别有姑射居，众谓孤山未必如。夙昔名传尤愿见，渴想此仙难觌面。朋来满口誉风神，俨若眼底逢佳人。枝间独具先天易，惟有太初心默识。雅游拟问古航船。索笑相亲须有缘。閒中积岁玩风月，虐甚祁寒饮霜雪。此往春浮雨露香，归来万玉争辉光。",
            "comment": ""
        },
        {
            "title": "寿南塘八月生朝",
            "content": "一年最好八月月，此月迥与寻常别。君於厥月乃诞弥，天一之精所凝结。涵精毓秀宜不凡，神如秋水肤如雪。蜚英腾茂载宦途，所至光明而炜晔。一帘莹彻照今古，妙凝夜气冰霜洁。芬芳满腹贮天香，吐出篇章更奇绝。所存者厚养者深，晚岁丰姿尤发越。不知何物敢相干，屡月光华似消歇。直疑苍狗互掩蔽，恨无长躯可手抉。又类妖蟇初啗饼，恨无利剑可歼厥。一朝天为扫妖邪，银轮烂烂仍高揭。久嗟湮晦忽清明，俨若身居广寒阙。相将诞节纪祥弧，连夕金波倍澄澈。谁云弦望有盈亏，须知本体原无缺。满堂子女况称觞，比似常年更懽悦。月中自有药长生，不劳复问长生诀。从今夜夜长辉光，年年月月无磨折。刀圭无惜惠仝人，使我颓龄起疲苶。",
            "comment": ""
        },
        {
            "title": "和象翁绝句",
            "content": "浮生一梦寄南柯，乌兔双驰迅若梭。世事如棋如几变，捄时无著奈时何。",
            "comment": ""
        },
        {
            "title": "韩延之",
            "content": "刘公复晋祚，功成萌异志。网罗欲用才，翦除不附已。荆州乃巨镇，肯容司马氏。家儿特小过，亲驾勤问罪。延之乃其客，折柬谓可致。善乎为辞令，伐君啖人利。誓与臧洪俱，身殒游九地。启缄示僚佐，事人固当尔。背主以从雠，自昔滔滔是。傥使阅此书，是死有余愧。",
            "comment": ""
        },
        {
            "title": "之霅",
            "content": "小艇经从处，村村尽掩扉。山川今似旧，城郭是耶非。泽竭鱼龙困，林空鸟雀稀。天寒岁年晚，蚤计盍知归。",
            "comment": ""
        },
        {
            "title": "五云诗",
            "content": "行岩万壑东南美，中有一山尤秀伟。伊谁衣被以佳名，非雾非烟腾瑞气。有人於此曾课书，出山能士为写图。风林泉石振清响，佔毕吟诵声难模。聚为胸中线五色，不补衣裳华衮黻。乃作江湖漫浪游，奋藻扬葩肆吟笔。文为人瑞要瑞时，时不与我文奚为。何如抱书还旧隐，姑颂楚橘歌商芝。吾衰一字不解作，平生学殖叹荒落。为儒无用拟修玄，徒想仙人五云宅。",
            "comment": ""
        },
        {
            "title": "再和易后韵为前韵六首",
            "content": "欲绝子期弦，肯鼓齐门瑟。谏官不足为，孰可凂少室。然当展素蕴，佐主为召毕。志在泽斯民，思与邹轲匹。难作遁世翁，江梅有佳实。",
            "comment": ""
        },
        {
            "title": "耕渔处",
            "content": "清涟万顷渟为湖，湛湛一镜涵太虚。基旁鳞次田莓莓，四望沃若皆膏腴。蔬畦麦陇间碧树，洲蘋岸蓼连平芜。水村落照晚钟寺，中有一山成画图。郑谷无此宽閒野，严濑无此浩渺区。更於何所堪下钓，更於何所堪荷锄。谁与卜筑於此居，峨然其冠孔氏徒。时哉不偶堪遁世，垂缗把耒以自娱。兴来风月入吟啸，错落吐出鲛盘珠。人惟内省有足乐，眇视外物芻狗如。膏粱於此且不愿，况为鱣鲔而施{上四下瓜}。则知之子命名者，是特寄意耕与渔。岂亦伯成子高之在野，庄周濠上这观鱼。",
            "comment": ""
        },
        {
            "title": "和张石山异春韵",
            "content": "满眼物华媚，芳辰与意违。愁多何乐少，昨是岂今非。转蕙光风老，流花过雨肥。春来传好事，空又送春归。",
            "comment": ""
        },
        {
            "title": "巨室遗牡丹有作",
            "content": "几年有负倾城艳，惭愧今朝对洛花。忆昔富文同胜集，慨今姚魏属谁家。赏心不作园林想，过眼聊为几席华。回首一年春又了，绿阴芳草接天涯。",
            "comment": ""
        },
        {
            "title": "挽林梅癯",
            "content": "晚擢亚科跻宪掾，拟航选海竟无缘。苦吟方与甫俱瘦，疏影俄随逋已仙。谷水吟编多手泽，广陵琴趣得心传。年几八秩身何憾，老友凋零重怆然。",
            "comment": ""
        },
        {
            "title": "霅山和丹岩晚春韵",
            "content": "密依林谷远风埃，贞色幽姿不假裁。九畹久残犹有蕙，光风拂拂转香来。",
            "comment": ""
        },
        {
            "title": "和友人新阳韵",
            "content": "生机天地宁终藏，剥极复反开新阳。阳明渐进阴浊散，辉光万象熏佳祥。不必晷验度合表，不必风问来何方。朝廷有道雨暘若，满家五谷歌穰穰。占年梅映腊雪瑞，回暖柳拂春昼长。愿君多送锦绣句，为我一洗冰炭肠。阳春一曲和盖寡，愧我芜陋匪报章。独思愁叹接田里，安得击壤衢游康。",
            "comment": ""
        },
        {
            "title": "至上基祖坟",
            "content": "小迳入山村，行行及墓门。丰林俱易种，古木失常尊。重怅松楸地，多为荆棘原。青青一抔土，马鬣喜犹存。",
            "comment": ""
        },
        {
            "title": "菊秋呈南塘",
            "content": "凄凉时序每兴嗟，那复登高似孟嘉。尚喜乌纱粘皓发，犹存青眼对黄花。百篇剩有诗堪索，九日愁无酒可赊。采采缅怀元亮节，不随流俗竞春华。",
            "comment": ""
        },
        {
            "title": "和野渡家园杂兴",
            "content": "谁谓野烧生，恶草不须薙。为萧易成丛，滋蔓或布地。不别小人俦，恐昧前贤意。舞茵含晴曛，经带摇轻吹。拂拂来野香，萋萋动幽思。坐对一庭芳，煮茶消午睡。",
            "comment": ""
        },
        {
            "title": "送林松壑",
            "content": "弹铗归来乎，暂作苏台客。昂昂岁寒姿，依然返故壑。诗卷浩千万，斗大室难著。往哉制巨鳌，肯恋华亭鹤。",
            "comment": ""
        },
        {
            "title": "立春出郊风急有作",
            "content": "意行出郊坰，迎春二之日。不闻条风鸣，但见朔风急。朔风何太严，厉物无洪纤。时方尚发育，岂汝当行权。试与东皇说，燠寒宜按节。一气鼓至和，要含无夭阏。我老值途穷，荷锸今为农。但愿五时若，鼓腹歌豳风。",
            "comment": ""
        },
        {
            "title": "墓松既夷所余无几方植松秧自赋",
            "content": "重来丙舍岁三易，翠巘插队空仍兀突。乔林郁蓊歼斧{左爿右斤}，一二仅存於百亿。参差历落更孤秀，不假依凭而挺立。宛如九老瑞唐朝，又类耆英隆宋室。合兹异代众君子，仙去一朝於此集。千夫束手何敢向，万牛回首难容力。已芟嘉植勿复论，寿此佺期不朽骨。稚松匝地散新秧，头角森森纷羽翼。他年雨露饱沾濡，满鼻珠玑香习习。会须百尺长龙身，仍复层林森凤翼。作诗聊记角弓章，子子孙孙永培植。",
            "comment": ""
        },
        {
            "title": "雪晴",
            "content": "岁穷候严沍木石冻欲折。寒云尽四垂。乾坤清气发。仟人唾珠玉，琐碎自天落。神功忽收敛，声光随息绝。暮夜风怒号，飘泛动几格。老夫卷书生，灯焰耿明灭。炉存火已微，瓶罄酒莫索。拥衾作龟缩，毛骨冷於铁。皓色倏浮窗，疑雪复疑月。推枕晨启扉，金乌已赫赫。桃符即换岁，椒盘行送腊。谁其呼滕六，为我作三白。",
            "comment": ""
        },
        {
            "title": "和野渡雪消二律",
            "content": "雪晴吟弄句仍佳，满纸鲛珠屡拜嘉。刻玉林林空楮叶，沾泥处处失杨花。消成滴沥原归旧，润入根荄生有涯。賸洗瓶罂储此水，待驱炎暑煮春茶。",
            "comment": ""
        },
        {
            "title": "初夏登北山",
            "content": "春山如佳人，形色丽而秀。兹来怅非时，已入朱明候。片红飞不留，万绿新改旧。接茵芳草蔓，偃盖古木茂。黛鬟临水镜，一色净无垢。戛然鸣声幽，雅弄出禽口。得閒此夷犹，不觉留滞久。一叶泛澄川，萦因历农亩。决渠散青秧，耕夫类成偶。舍舟挟短筇，崎岖度重阜。野芳气如兰，冉冉袭襟袖。逶迤穷山椒，寸怀纳宇宙。川原浩无涯，万象皆我有。沧溟杳渺间，云梦吞八九。昌黎开衡云，羊公登岘首。顾我凡陋资，视此亦培塿。虽然形气殊，兴趣无异否。独嗟今昔殊，人事有迁贸。而我老无闻，将与草木朽。陟巘复降原，玄庐新结构。伊傅不可怀，松乔以为友。不死非所求，姑以佚吾寿。",
            "comment": ""
        },
        {
            "title": "晚春",
            "content": "转眼韶华老，絮飘萍满塘。啼莺求友急，乳燕护雏忙。春晚犁锄闹，雨余桑柘香。清和犹好在，未忍废奚囊。",
            "comment": ""
        },
        {
            "title": "秋怀",
            "content": "屋隅一握地，岁久寝芜秽。兹晨命仆夫，疏剔净无翳。洞目增秋明，弥襟挹凉气。春葩已辞荣，柯叶犹蔽芾。晚芳粲黄金，新篁间幽桂。欲幻小池亭，西风几凄厉。只今欠一死，肯作百年计。",
            "comment": ""
        },
        {
            "title": "和人杂咏六首",
            "content": "几年抱渴襟，既见名副实。拟为嵇阮交，愧匪秦晋匹。风翮翔空冥，远避弋与毕。污世待澄清，其可事一室。",
            "comment": ""
        },
        {
            "title": "寄兴",
            "content": "杜门世事不须闻，一任如棋局自新。多病不妨为寿考，余生更喜作閒人。居今野处黄冠日，记昔郊行红旆春。须褒世荣俱土苴，岂如有道善其身。",
            "comment": ""
        },
        {
            "title": "寄贺陆翠庭迁居",
            "content": "翠庭欲到到非难，觌面须当听尘谈。未必移家似东野，料应有宅过萝含。幽怀万堞尘埃隔，胜概两湖风月涵。唐宋诗人多姓陆，吟边行远可相参。",
            "comment": ""
        },
        {
            "title": "题张石山出行吟卷",
            "content": "峨峨章甫冠，飘飘凌云气。安肯郁郁居，乃试远游履。风云负壮图，川原穷雅志。槐竹憩幽深，草木仝臭味。沧溟浩八极，呼吸入胸次。物怪千万状，参错入吟思。一篇复一篇，亹亹至百纸，芳菲迷目睫，璀璨照窗几。展玩三过读，殆类噉蔗美。渐可造冲澹，岂特衒巧丽。章句亦何有，尚辞尤尚理。风行自成文，止於所宜止。熟之而精之，循能造极致老我力已衰，不复竞吟事。羡君年尚壮，进-进殊未已。骎骎班前个，挺挺俯时辈。岂但蓟北传，可使鸡林至。",
            "comment": ""
        },
        {
            "title": "为慈上人赋云溪",
            "content": "油然出岫擘晴绵，点缀青空水接天。心迹两閒无俗累，静观飞跃乐鱼鸢。",
            "comment": ""
        },
        {
            "title": "已卯雨后春兴呈吟友",
            "content": "一气散冲融，生意溢群动。膏泽溜涓涓，物华来总总。孤芳擅魁元，众卉遂宾从。丹碧互鲜妍，低昂相错综。茵铺五茸稠，旆接千林耸。为媒想雉骄，求友悦莺哢。丝茧富桑畴，饼饵馨麦陇。耕犁雨既肥，荷锸云成滃。花间车可乘，果下马宜鞚。骎寻光景流，潇洒日月送。悦情书一编，舒忧琴四弄。九仞功徒劳，三迳步莫纵。空羡兰亭游，惟存草池梦。郊原初骀荡，风尘息澒洞。良辰怅易逾，雅志浩难控。春吟料满囊，春酿香浮翁。春水玉交流，春山翠如涌。乐事勿复论，幽寻犹可共。王谢何人斯，吾将继芳踵。",
            "comment": ""
        },
        {
            "title": "木兰花慢",
            "content": "聚林园芳景，尽输韩圃陶篱。任雨虐风饕，露凝霜压，丛木离披。正色幽香不减，与冬兰、并秀结心知。天赋花中名节，不教桃李同时。清奇。秋後尤宜。浮卉尽、尚芬菲。称处士庭除，先生简册，声续吾伊。便好竹间松下，擅晚芳、长伴岁寒姿。懊恨携樽已晚，明年来把花枝。",
            "comment": ""
        },
        {
            "title": "晚眺",
            "content": "一碧秋万顷，了无云翳侵。远山醒病眼，澄水莹尘襟。雁落浮寒渚，乌栖认旧林。临流小盘薄，飞镜挂危岑。",
            "comment": ""
        },
        {
            "title": "赴野渡招赏桂",
            "content": "几年寥落负秋光，剩喜朋簪列耐堂。枌社重开真率集，桂华新荐广寒香。故交今日嗟无几，我辈晨星当自强。况有坐中名胜在，携尊何待菊花黄。",
            "comment": ""
        },
        {
            "title": "和南塘嘲谑",
            "content": "理存成坏与亏全，人事悲懽莫不然。梅帐道人新活计，柳枝妓旧因缘。断弦谩说鸾胶续，剜肉难将獭髓填。更遣青裙并赤脚，独将琴册寄余年。",
            "comment": ""
        },
        {
            "title": "和青溪山行",
            "content": "北崦共幽寻，森森万绿新。柳阴停雨棹，柏迳岸风巾。幸有宽閒野，堪娱老病身。只怜人事异，沧海亦扬尘。",
            "comment": ""
        },
        {
            "title": "怀南塘朱省阅",
            "content": "我如蛰户居，跬步不可移。君有远行役，暑途方驱驰。觇知所如往，谓已杭双溪。人苟怀忠信，蛮貊其行之。平生玉雪襟，节行所素持。督运奉省檄，迨今已数期。故牍出袖间，数不差毫釐。皓皓其可污，皎若明鉴垂。堂堂大司存，肯计铢与锱。往事等尘埃，意者穷奸欺。奸欺因莫逃，赏识必见奇。岂惟忧责无，可以歌啸归。独念行路难，蕴隆丁斯时。野有暘死夫，何以当炎曦。越山未易登，其上号狐狸。越水不可厉，其下多蛟螭。鬼魅常瞰人，往者来者稀。毋为岩壑娱，返师因迟迟。粤从轸既东，一日肠九回。桂秋俄已近，数日盼归期。",
            "comment": ""
        },
        {
            "title": "和丹岩",
            "content": "玉女裁花撒碎琼，寒威凛凛压山屏，消残犹自衒天巧，点缀裙腰一半青。",
            "comment": ""
        },
        {
            "title": "二疏",
            "content": "二君耸高致，今古知敬慕。勇退人所难，尤得所以去。贵戚举爱弟，将使哙为伍。天子尚衷疑，抗议非不许。傥或身久留，宁免与时忤。驾言盍知止，幡然解印组。归来逸老寿，荣辱一无累。鬻金广田宅，拒绝儿辈语。多财益其过，富为众怨府。贤哉乎斯言，奚止明出处。",
            "comment": ""
        },
        {
            "title": "宣妙寺偶成",
            "content": "满座清风来古木，半窗斜日下危岑。观僧弈罢了无事，一枕凉生冰雪襟。",
            "comment": ""
        },
        {
            "title": "代饯行",
            "content": "比来长掾宰如君，退食时惟儒士亲。编简香中犹得味，簿书丛底不沾尘。乍交只恨过从浅，每到须蒙问劳频。多少清风留鹤国，不堪折柳向西津。",
            "comment": ""
        },
        {
            "title": "留侯",
            "content": "狙击岂良图，命几危博浪。既受黄石书，颠秦而蹶项。报韩志已酬，兴汉车仍赞。历陈借箸计，潜消刻印患。定封谋遂寝，立嫡计莫尚。转危以为安，其易犹反掌。万钟谁不怀，裂土人所望。何勃身亦系，韩彭国随丧。驾言仙与游，高风巢许上。",
            "comment": ""
        },
        {
            "title": "和人杂咏六首",
            "content": "铁研穷鑽研，知君用心苦。撑肠书五车，何异群玉府。粲然以成章，云锦工织组。逸气劘屈贾，余子何足数。",
            "comment": ""
        },
        {
            "title": "守茶坞子舍新茔",
            "content": "自阅管郭书，风水好成癖。维舟走霅峤，川谷几遍历。晚年乃得此，於焉拟藏骨。身谋适不偶，命子为冢宅。痴儿好侈大，治庵如考室。害然天地宽，有若混沌闢。层峦犹连城，一一互拱揖。案后三奇峰，参倚而特立。端然顾其穴，宛烦凤展翼。又似老泉翁，二季侍其侧。启户俨若临，朝夕在几席。回头看新月，对面宾出日。郁乎气佳哉，秀异钟一窟。神刲与鬼划，天授非人力。一丘有如此，万金买难觅。羊眠协梦祥，牛卧兆墓域。地将发秘藏，人已产英特。吾家顾未然，贞符在种德。为善斯有庆，积衰由作慝。素履或未纯，青囊恶可必。要须法睿武，粹如圭与璧。戒之而谨之，箴儆毋我忽。庶或生贤贵，簪绂可世及。不然负此山，山亦有惭色。",
            "comment": ""
        },
        {
            "title": "坟院新篁",
            "content": "琅玕挺秀径尺盈，森森直上摩苍冥。封培保护犹重器，岁余二十林方成。绳绳孙子更杰出，远过鼻祖尤轮囷。蔚然翠羽渐成葆，稚者碧玉初抽簪。泥涂甫见露头角，意气已欲生风云。繁枝会致凤栖止，修干能作龙飞腾。我来其下避新暑，洒若涧壑涵层冰。清高直亮异凡种，愿言世与山长青。绿漪岂但为目玩，於焉观德知修身。吾宗叡圣所宜法，如圭如璧扬休声。",
            "comment": ""
        },
        {
            "title": "过安吉县梅溪二首",
            "content": "纵步历前村，翛然幽趣深。鸣鸿归别渚，倦鹊立寒林。烟树远横带，云甍高耸岑。随风数声笛，清绝似龙吟。",
            "comment": ""
        },
        {
            "title": "赠范道人",
            "content": "黄纸差符不肯留，飘然愿逐云水游。纡朱拖紫不肯慕，甘著草衣披布素。金珠斗量佩鸣珂，所得懽华能几何。形气日随情欲蠹。曾不百岁同臭腐。学仙岂必便函成仙，人世且结清净缘。弘景宁为轩冕锢，子平未免婚嫁累。有田有庐誓弗归，有子有女弃若遗。",
            "comment": ""
        },
        {
            "title": "和咏雪二首",
            "content": "飞霙应冬候，志喜属诗人。远岫千尖没，寒林一色新。年丰呈上瑞，天巧占先春。比屋银成屋，民贫岂疗贫。",
            "comment": ""
        },
        {
            "title": "挽储华谷四首",
            "content": "处晦心常乐，安贫节愈坚。遗书订无极，妙蕴发先天。扬子惟存宅，龟蒙宜有田。阨穷身至泯，遗子独青编。",
            "comment": ""
        },
        {
            "title": "清明前呈文几",
            "content": "此月才过禊事修，芳辰冉冉逝如流。牡丹开了寒应尽，燕子归来春又休。衰鬓难将新绿染，颦眉岂为落红愁。劳生扰扰何时足，已拟抛家理钓舟。",
            "comment": ""
        },
        {
            "title": "重到霅陇",
            "content": "少壮记曾游，兹来营首丘。青山不改色，白发自多愁。寂寂千年晚，萧萧风雨秋。世缘何日了，一笑问盟鸥。",
            "comment": ""
        },
        {
            "title": "和南塘",
            "content": "历遍崔嵬又涉川，菊秋还见早梅天。重来槁顶惟添老，屡对青山似有缘。携友拟为深谷隐，有僧可问小乘禅。临风却忆南塘老，便脱芒鞋棹去船。",
            "comment": ""
        },
        {
            "title": "秋后交行",
            "content": "水北水南村，萦回草径深。贸蔬虫篆叶，宿树鸟盘林。岸断分支港，云开出远岑。意行无个事，斜日照孤吟。",
            "comment": ""
        },
        {
            "title": "挽储华谷四首",
            "content": "归来才一见，病已不能支。拟作岁寒支，俄成夜壑悲。凄风吹老泪，落日照幽姿。赓唱无从再，酸心阅旧诗。",
            "comment": ""
        },
        {
            "title": "闻桂",
            "content": "山光水色染秋客，天际明霞一线红。冉冉有香来鼻观，广寒花气散晴空。",
            "comment": ""
        },
        {
            "title": "和赵莲奥琴",
            "content": "岂无五尺桐，所贮徒丰囊。惟君匣中材，古韵涵混茫。高山与流水，雅趣深可长。古人宝清英，今君岂殊扬。锵然出金石，振厉如歌商。毋惜一莲轸，冰雪置我肠。",
            "comment": ""
        },
        {
            "title": "挽都务弟",
            "content": "功名剩拟著先鞭，永诀於今十九年。地下那知多岁月，人间别是一乾坤。生前桂籍身如在，死后芸编子并传。已巳归藏无欠事，独怜埋玉重凄然。",
            "comment": ""
        },
        {
            "title": "雨中过秀城",
            "content": "万井民庐接梵宫，鼓声悲壮丽谯雄。人民郛郭浑如旧，烟雨冥迷黯淡中。",
            "comment": ""
        },
        {
            "title": "再和易后韵为前韵六首",
            "content": "妙语来翩翩，赓句惭草草。一鼓再则衰，气痿肠亦槁。诗不造负雅，可观徒小道。书能破万卷，篇章自然好，浅学无根源，易涸如潢潦。",
            "comment": ""
        },
        {
            "title": "立秋喜雨",
            "content": "天心本至仁，生意岂有息。粤从书夏五，甘霔绝点滴。凉风自西业，时送中夜湿。田腹泯龟文，屋角挂龙骨。我稷与我黍，实颖而实栗。屡丰固难望，一饱或可必，岂惟曾孙庾，如坻亦如栉。滞穗不签{左禾右齐}，可续穷民食。但虞耗鼠雀，尤恐资螟螣。愿减汉民租，少裕东南力。",
            "comment": ""
        },
        {
            "title": "和雪吟",
            "content": "庖无美炙惟野蓛，爨无积薪用劳轴。夜半烹酒和雪吞，賸喜吾庐银作屋。须臾清气散入脾，不觉吟肩楼耸玉。映书更宜剔鱼蠹，拥被那肯作龟缩。饱看衮衮来玉尘，搥璧断圭随所触。地凝瑞气盈欲尺，水剪飞霙出犹六。化工纤巧妙无伦，春卉秋葩总成仆。最欣岁岁为农祥，散作阳和遍云谷。去年一白兆年丰，幸为民力舒穷蹙。今年将见腊前三，欲为民生洗荼毒。不思金帐饮羊羔，不思朱门厌酒肉。目前多幸生苟全生，稍得伸眉犹胜哭。可怜赤子寒欲僵。生理不遗升斗蓄。忧时第杜徒咏嗟，破庐冻死宁令独。闭门犹喜得高眠，绝胜鲁公书食粥。",
            "comment": ""
        },
        {
            "title": "代饯行",
            "content": "下车入已诵廉平，三载松东著令名。敏则有功无滞事，惠而为政为疲氓。班班可纪郡曹美，去去先驰台掾声。腾实蜚英闻北阙，伫看紫诏趣亨程。",
            "comment": ""
        },
        {
            "title": "近吟",
            "content": "晚年打透利名关，十载尤欣老得閒。拟约绮园为隐侣，却愁无处觅商山。",
            "comment": ""
        },
        {
            "title": "锦山自杭来诗呈乡曲共举月集",
            "content": "岁月易以迈，羲娥不停旋。忆昔聚嬉戏，缟发今盈颠。日往而月来，壮逝老至焉。交情贵浃洽，良辰忍弃捐。簪舄要时集，尊俎宜相先。闻风益所无，议论攻其偏。急难援心勇，友助劳斯宣。里闾皆吾与，疾苦毋吝言。惠利苟可及，念勿遗颠连。杜门惟独善，此见恐未然。良朋去七载，归锦荣山川。盟鸥思海上，访鹤来云边。胸中五千卷，笔下琳琅篇。尤当会以文，雅好庶不愆。真率月有集，旧典犹可沿。洛社多尚齿，尚齿则未便。何如倣修禊，少长无拘挛。光风猎猎长，万象皆暄妍。四时有佳致，陵谷纵变迁。山颠或水际，竹下并花前。高吟吐风月，逸气嘘云烟。烦襟可洗除，芳景宜留连。毋徒嗟百罹，一笑觞互传。",
            "comment": ""
        },
        {
            "title": "酹江月/念奴娇",
            "content": "暮云凝冻，耸玉楼、拈断冰髯知几。今岁天公悭破白，未放六霙呈瑞。瘗马发祥，妖麋应祷，终解从人意。腊前三白，瑶光一瞬千里。便好翦刻漫空，落花飞絮，滚滚随风起。莫待东皇催整驾，点点消成春水。巧思裁云，新词胜雪，引动眉间喜。欺梅压竹，看看还助吟醉。",
            "comment": ""
        },
        {
            "title": "和丹岩入屋韵",
            "content": "得庐莫恨太婆娑，缭以芳蘅葺以荷。徙舍借车家具少，架书充栋手编多。且甘穷巷饮瓢乐，须有文朋载酒过。他日不妨更爽垲，诗人宁逊庾并罗。",
            "comment": ""
        },
        {
            "title": "所居遇雪",
            "content": "去年雪於腊，见晛迹已灭。今年天作花，再白遂凝结。鳞鳞甍相接，烂烂银互叠。平尺虽未盈，皓若布层氎。洪纤归一覆，高下同至洁。入夜更飘扬，未久复匼匝。打窗明映书，堆垣厚成堞。披衣起推户，勇不待明发。庭间数十挺，叶叶如楮刻。墙角南北枝，艳艳疑花压。遥想几青山，幻成玉崨页。郊原瑞色浮，穹壤和气浃。岂但疵疠肖，可卜丰穰协。书生喜无寐，但觉吻嗫嗫。掬之滋吟觞，石铛煮团月。",
            "comment": ""
        },
        {
            "title": "春雨",
            "content": "一自春来二月强，连宵甘霔泽斯滂。润留根蔕梅桃实，清及萌芽黍稷香。雀舌纤纤抽茗叶，羊群戢戢长松秧。农桑从此无虚日，纤妇耕夫处处忙。",
            "comment": ""
        },
        {
            "title": "野步",
            "content": "清景浩无际，天光接水光。晴云侵别屿，远溆落残阳。岩菊幽含馥，岸花娇衒妆。田家竞秋报，社鼓乐村坊。",
            "comment": ""
        },
        {
            "title": "和戚秋涧遗诗",
            "content": "欲废推敲几岁华，诗葩君至复萌芽。吟章既富旧成帙，生计无多新载家。胸著古今书拍塞，墨行真草字横斜。年逾八十身方健，高把松乔寿未涯。",
            "comment": ""
        },
        {
            "title": "萤",
            "content": "本从腐草生，聚为寒士灯。一朝书课效，功宁不汝矜。",
            "comment": ""
        },
        {
            "title": "和黄山秋吟",
            "content": "铮然梧叶响敲风，凉月疏星秋正中。万顷水花浑老尽，一簪醉日倚残红。",
            "comment": ""
        },
        {
            "title": "晚眺",
            "content": "病眸犹远眺，惟恨鬓霜侵。稻色云连亩，桂香风满襟。野桥横落照，晚磬出幽林。牧笛数声外，明霞襯碧岑。",
            "comment": ""
        },
        {
            "title": "暮春",
            "content": "跨马寻春去，未容春便归。山浮天际色，云弄水中晖。绿长千林暗，红无一片飞。茅茨篱落外，惟有菜花肥。",
            "comment": ""
        },
        {
            "title": "挽常蒲端明二首",
            "content": "异邑阻登门。因风辄寄声。方驰咫尺牍，已疟两间楹。模倣楚人些，摩挲白傅铭。贞元朝士几，三叹重伤情。",
            "comment": ""
        },
        {
            "title": "和南塘瑛东轩春日即事",
            "content": "十分春过半，穉绿已侵花。又见源抽蕨，相将舌吐茶，川原美如画，卉木烂成霞。红旆思行乐，黄紬忆放衙。榆年许憔悴，芳景自纷华。但有书为圃，不妨涵圣涯。",
            "comment": ""
        },
        {
            "title": "霅陇晚步",
            "content": "幽涧水萦回，深林路杳微。僧居无客到，樵径有人归。岁晚松孤秀，天寒鸟倦飞。一尘浑不到，倚伏看斜晖。",
            "comment": ""
        },
        {
            "title": "立秋喜雨",
            "content": "炎炎老火烧太空，熏灼万类势欲鎔。高田幅裂稼已腐，低壤釜沸禾生虫。金蛇飞走天鼓震，须臾散灭茫无踪。火轮烈烈扬炽焰，夜镜炯炯摩青铜。老夫望岁甚田叟，恨无神术驱群龙。平明披衣视云气，雾霭四合何冥蒙。沾濡俄顷遂滂沛，奔腾浩瀚犹崩洪。雨珠雨玉何足贵，雨菽雨粟亦有穷。涓流膏润入秉穗，穰穰九谷苞其中。良畴何啻万万顷，一稔囷栉过崇墉。溢为懽声沸比屋，洗空愁叹苏三农。亦知诚感斯响答，古佛之一真圆通。嗟吾年来生计荡，殆若枯叶随飘风。瓯窭污邪不应祷，冻饿真与穷民同。继今甘霔愿时有，鼓腹击壤歌年丰。",
            "comment": ""
        },
        {
            "title": "霅山和丹岩晚春韵",
            "content": "穷源几曲径深长，隐隐野花时度香。乔木森森走虬凤，稚松叠叠散牛羊。",
            "comment": ""
        },
        {
            "title": "山行",
            "content": "山横数里如鬟耸，水界千畴似砥平。花事已阑农事动，村村雨足一犁耕。",
            "comment": ""
        },
        {
            "title": "览古",
            "content": "治忽无常形，今古无常势。必有非常人，以制非常世。",
            "comment": ""
        },
        {
            "title": "和唐人异花韵",
            "content": "一年阳是花时好，花开莫待莺呼老。有酒对花勿草草，清唱美人眉淡扫。一觞一咏要相当，櫂唤取黄头郎。川原红紫相低昂，载取十时春风香。",
            "comment": ""
        },
        {
            "title": "和王总干韵",
            "content": "碑铭细读识前人，贻后无非旧典刑。宦业传家守清白，儒科继祖播芳馨。絷驹共叹淹场藿，鸣鹿终当歌野芩。千古斯文应不泯，待将辞藻掞天庭。",
            "comment": ""
        },
        {
            "title": "和陆象翁以梅配竹",
            "content": "骈头始生为箨龙，森然而立列群玉。琮琤有韵天籁鸣，蓊郁成阴云气簇。楚楚少年来自河，猗猗君子瞻彼澳。其帝曾致雏鵷来，其枝可留栖凤宿。月香水影犹更奇，弹压春花千万属。羞为西子事涂抹，喜作道韫淡妆束。不居以驿路即溪桥，好傍岩腰与山腹。谓宜作妃以相从，雅韵幽姿俱不俗。此君何以待美人。翠帷重重富罗縠。美人何以奉此君，碎玉明珠不论斛。於中更有无价香，迥胜龙涎与麝馥。此君挺特气不凡，美人窈窕姿尤淑。执河者友秦大夫，不烦月老绳纡足。且善为醪以合欢，味过蒲萄及醽醁。梅之所见乃不然，谓恐为人所指目。从来洁白不可溷，每鄙仙人华萼绿。彼固无慊为丈夫，予宁屈体而雌伏。不如仍作岁寒交，永为贞女甘幽独。",
            "comment": ""
        },
        {
            "title": "赓野渡春集韵",
            "content": "红紫春来独擅场，销魂人抱送春觞。少嫌宴度声歌短，晚觉书林气味长。列座燕毛成二老，一番花事付诸郎。吾侪到此无他好，莫厌赓酬费锦肠。",
            "comment": ""
        },
        {
            "title": "月师西岩",
            "content": "灵山作岩骨，清气涤炎洲。突兀插万古，玲珑涵九秋。排云宿翳扫，宾日晓光浮。的的西为意，且於此处求。",
            "comment": ""
        },
        {
            "title": "和黄山秋吟",
            "content": "珠露瀼瀼金作风，秋声凄怨入焦桐。骎骎碧树霜痕染，那复宫题叶上红。",
            "comment": ""
        },
        {
            "title": "宣妙寺即事",
            "content": "寺小经年久，地偏人到稀。山光含野色，泉脉出林霏。老树藏金粟，繁枝长绿衣。门前千岁柏，长日映清晖。",
            "comment": ""
        },
        {
            "title": "山行",
            "content": "古寺僧窗借榻眠，桑柔柳暗乍晴天。梦残一枕春酲醒，木杪钟声破晓烟。",
            "comment": ""
        },
        {
            "title": "赋竹深处",
            "content": "淇园既往不足论，渭川徒多未足贵。森然玉立闢幽深，弥望恢恢有余地。何异东亭手亲植，遂使南阳日清閟。绿云障日间弗容，翠涛翻空杳无涘。冥冥韩林静而秀，窈窈蒋迳深且邃。洗清袢暑迥莫留，截断俗尘飞不至。何须层冰置几案，自然凉气生衣袂。吟弄风月骚人徒，伯季松梅岁寒味。於斯二仲可论交，谁为六逸宜邀致。何时徒步许直造，著我其间同一醉。只恐君疑庾亭来，角巾岂句还私第。",
            "comment": ""
        },
        {
            "title": "和野渡雪消二律",
            "content": "可亲余暇复奚为，雪霁何妨剩赋诗。应怪玉峰还翳荟，更怜银屋变茅茨。结成冰笋方连夜，散作檐花特顷时。物物要知须返本，冰仍旭水更何疑。",
            "comment": ""
        },
        {
            "title": "赠龙虎山甘道士",
            "content": "袖携尺素书，远从上清至。胸涵龙虎象，语带烟霞气。千古夔牙音，指下发其秘。为鼓桃源行，桃源何处是。",
            "comment": ""
        },
        {
            "title": "挽王总干父知县",
            "content": "蜀溪名阀世为儒，祖擢巍科子亦如。从仕为民辞荐牍，移忠有后竟悬车。一生冰蘖节愈厉，两度弦歌政可书。菘拟泷碑表亲墓，讵知簪笏化犁锄。",
            "comment": ""
        },
        {
            "title": "秋怀",
            "content": "衰质蒲柳如，日夕就枯槁。往梦桃李春，其能几日好。志业亦无成，飘零逐衰草。浮荣岂足怀，妄念犹风扫。陈言亦刊落，损学而促道。誓当与世违，山林以终老。",
            "comment": ""
        },
        {
            "title": "过菁山秀王墓",
            "content": "对案扑狮衮，来冈阵马驱。讖书曾昔验，王气慨今无。犹喜王侯冢，免遭诗礼儒。葱葱余壤树，柯叶尚纷敷。",
            "comment": ""
        },
        {
            "title": "首春同枌友携樽过野渡访梅即席",
            "content": "枌朋载酒子云居，何必孤山远访逋，癯影参差浓复淡，古香传送有还无。朋龟賸喜如云集，汎虮何妨过日晡。索笑却嫌来较晚，一林芳意太纷敷。",
            "comment": ""
        },
        {
            "title": "答野渡垫宾并其子和篇",
            "content": "唐人尚五言，秀句推柳塘。复有善鸣者，鸡鸣传远商。氏名几百载，郁若兰芷香。诗来破余者，如挹风露凉。芬敷富辞藻，鲜碧逾丛篁。铺张几案间，蔚为前修光。读之律吕谐，击拊鸟声锵。可鹭翰林白，未逊太史黄。东屏斯文主，书传撑满肠。固宜苏门客，而有晁与张。岂但如昔人，风雅能补亡。胸中千万篇，浩若五谷穰。况复有小坡，气习遗膏粱。书林惟日涉，艺圃无时荒。内有芳润融，外蔑声色戕。篇章虽后至，岩菊擅晚芳。又类秋芙蕖，水镜临夕阳。顾惟糠秕扬，凛负荆棘芒。叹予以诗隐，货药犹韩康。何进天朗清，共泛兰亭觞。",
            "comment": ""
        },
        {
            "title": "自王园归约诸友山行",
            "content": "天不怜我老且贫，荒迳不可酬华春。遂令东里互邀致，借之双圃娱芳辰。痴云酿雨雨旋止，霁日含辉更清美。花间尽晷得盘桓，但费东君为料理。归来未久檐溜倾，乃信造物真有情。十分淑景一分在，但愿从此天开明。一方一曲春有限，芳菲未足舒老眼。扁舟远欲逐清华，锦绣山川穷胜赏。维此林峦地虽窄，耸秀流芳亦不恶。安得良友相追随，步屧生香遍行乐，只恐囊无贺老诗，不愁屐费阮生蜡。",
            "comment": ""
        },
        {
            "title": "挽叶倅二章",
            "content": "八座家声著，成官政不迷。典刑乡党敬，节行古人稽。展骥空凡马，解牛犹割鸡。鸳行才展武，通退倦攀跻。",
            "comment": ""
        },
        {
            "title": "赓南塘桂吟",
            "content": "卉木摇落如齿牙，红紫净尽无浮花。秋芳俄从天上至，人世有香谁敢夸。累累金粟叠为蕊，风韵别自成一家。葱葱绿玉不乞讨色，岁寒气节何以加。滋荣岂但压众植，纤巧直可凌春华。一枝才折闻四表，芬敷发达其无涯。看花花好时亦好，到眼不觉忘声嗟。君家乔木知几载，世世封植今弥嘉。来章璀璨耀珠璧，行墨遒劲飞龙蛇。我营小圃富灵种，丹犀列树尤豪奢。虚堂中夜忽生白，扶疏清影来窗纱。世间万事等尘土，何苦闭缩如藏蜗。只今有酒烂醉广寒下，但恨无鼓可作渔阳挝。",
            "comment": ""
        },
        {
            "title": "为云侣天游赋",
            "content": "汗漫可以期，列缺可以至。岂不高且远，未足语超诣。至人司重玄，妙境此融会。无声亦无臭，万象於我备。不必八柱承，不必二极系。曾城九重居，俨若具乎内。於焉以泮涣，其乐浩无际。气凝而社化，举步六合外。乘轮阆风行，税驾丹丘憩。逍遥兮周流，斯特迹之寄。混然吾太虚，游是息於是。",
            "comment": ""
        },
        {
            "title": "和野渡咏梅",
            "content": "傍宅林园巧，亭垂剪剪茅。雪香藏冷艳，月影浸疏梢。桃李陪台等，松先道义交。巡檐频索笑，应不厌推敲。",
            "comment": ""
        },
        {
            "title": "和象翁雪",
            "content": "剪水天为农发祥，岂知寒卧俗成僵。朱门快意酒肉会，墨客驰神词翰场。梁苑集中呈赋手，灞桥行处吐诗香。羊羔茗饮评清浊，相去何殊千丈强。",
            "comment": ""
        },
        {
            "title": "次韵酬李黄山",
            "content": "吾儒何所事，读书而挟策。君才郄林枝，灵根芳正发。笔下富词藻，云锦自天落。英英光岳气，洒洒冰雪魄。中秋璧月圆，宜赴广寒约。桂籍那未香，天公无皂白。学如禾与稻，既艺宜必获。于时误儒冠，孰不嗟铸错。篇章来联翩，有主此有客。随珠既璀璨，和璞无蹖驳。有文可与评，有酒可与酌。长吟不淹宿，捷若蛇赴壑。喜得罗庾俦，吾乡宜卜宅。",
            "comment": ""
        },
        {
            "title": "宣妙寺偶成",
            "content": "翠玉光中藤拄杖，绿去丛里竹提舆。幽寻是处堪盘泊，绝胜当年五马车。",
            "comment": ""
        },
        {
            "title": "和黄山秋吟",
            "content": "气序循环盛复衰，花随春老叶秋飞。一年光景消磨半，又见罗衣换葛衣。",
            "comment": ""
        },
        {
            "title": "为僧赋梅庭",
            "content": "奇绝生春五出花，僧居著此境尤嘉。一方寒月浸清影，几度春风生素华。何必江头千树暗，未如屋角数枝斜。繙经觅句无尘事，坐对尤宜雪煮茶。",
            "comment": ""
        },
        {
            "title": "理学",
            "content": "寥寥二千载，道统几欲坠。濂洛既关中，浚源接洙泗。乾淳诸大儒，流派何以异。无极而及极，性命发其秘。先天崦后天，理数稽其至。四书共群籍，精微穷奥义。五常与异端，辨析无遗旨。谓教以渐进，谓功可直遂。为说虽殊科，其归同一拨。践修本诚敬，讲贯非口耳。要在绝已私，浑然循天理。启钥以抽关，发蒙而{上敬下目}聩。后进有所宗，绝学得所继。作者蔑以加，百世或可俟。",
            "comment": ""
        },
        {
            "title": "过瓜洲",
            "content": "伟哉千里万里流，衮衮其来自巴蜀。奔腾澎湃入尾闾，势雄何啻吞百谷。金焦对峙两鳌浮，千顷玻瓈浸其足。光生金碧殿阁涌，气蒸紫翠林丛沃。附庸更有小陂陀，东晋诗仙卧其麓。穹龟长蛇簸风雨，鬼怪神奇不可触。地灵设险莫此如，此天所以限南北。江山终古无变迁，世运如输几翻覆。英雄灭没去不反，人事纷轮转相续。嗟予蛰处几二纪，殆类龟藏蜗局缩。兹来云梦气可吞，浩荡乾坤在吾目。靴纹猎猎日流辉，鬟黛葱葱雨初沐。沙禽云鸟自往来，浪舶风帆互征逐。野芳零落舞残红，汀草蒙茸涨平绿。烂然宇宙一丹青，绝胜鹅溪千画幅。归舟那得大如川，载取江头春万斛。",
            "comment": ""
        },
        {
            "title": "和象翁绝句",
            "content": "春花色色俱成梦，夏实累累结满枝。独有葵榴媚清昼，薰风时度五弦诗。",
            "comment": ""
        },
        {
            "title": "初秋夜雨",
            "content": "老火势方张，欣逢律转商。打窗风送泾，袭袂夜生凉。洒若烦襟豁，悠然清梦长。流膏到原隰，黍稷遍含香。",
            "comment": ""
        },
        {
            "title": "访桂",
            "content": "行秋遍历谷之阳，粲粲岩花竞晚芳。僧宇尽成金粟界，天风处处散天香。",
            "comment": ""
        },
        {
            "title": "和张菊存寄诗二首",
            "content": "江湖诗价满，竞说弟兄难。才压曹刘短，气凌郊岛寒。骚坛新领袖，上国旧衣冠。未见诗先得，今人作古看。",
            "comment": ""
        },
        {
            "title": "和黄山秋吟",
            "content": "萧萧清思浩无涯，戏蓼滩头屋数家。小艇寻秋缘苇去，纷纷雪絮讶杨花。",
            "comment": ""
        },
        {
            "title": "寄兴",
            "content": "希年逾五叹无闻，岁事从头又一新。徒得襄阳齿耆旧，却惭庄子号陈人。垂垂榆景已侵耄，冉冉花辰不减春。日涉丘园今已矣，北山亦足了閒身。",
            "comment": ""
        },
        {
            "title": "和野渡甲申雪吟",
            "content": "三白先春花尺围，玄冥喜不逊伊耆。盖深岩穴兽无迹，冻合林围鸟不飞。金帐从教姿侈泰，银城未必可凭依。卷怀经济姑藏密，闭户高眠未必非。",
            "comment": ""
        },
        {
            "title": "春山",
            "content": "青山四时好，春至尤盛丽。润泽散冲融，华滋出枯悴。云根鳞甲动，风柯羽旄曳。群芳间点染，一碧互经纬。组绣列障陈，缋画崇屏倚。嵬昂如帝尊，黼黻俨衣被。我老得余暇，时来领胜事。穿云度舟楫，披雾纵屐履。涓泉幽响生，鸣鸟繁声脆。天然成妙奏，人籁恶可拟。息游返靖庐，纷华以静对。独坐勘古书，冥观参物理。光景犹驹驰，色象亦蝉蜕。至人善观山，夫岂悦浮靡。懿此静秀姿，万古挹清致。",
            "comment": ""
        },
        {
            "title": "菊秋晓枕偶成",
            "content": "希年七十又加零，渐脱尘缘万事轻。冉冉壮心随岁减，萧萧衰鬓与霜明。愁倾白堕嫌无量，老对黄花更有情。欲写秋容到寥廓，却惭健笔欠纵横。",
            "comment": ""
        },
        {
            "title": "挽柳月涧",
            "content": "素履辈儒先，居乡行不愆。五言唐句法，千古宋吟编。每恨贫难疗，犹欣名可传。此生何所有，老寿更希年。",
            "comment": ""
        },
        {
            "title": "知足",
            "content": "束发至皓首，雅意在林谷。退閒十五年，一官如脱梏。抱关寻故步，谬语不可赎。投绂赋归来。幸不至迷复。有田可饷饥，有园可寄目。有屋枵然大，其中无所蓄。代步跨款段，课耕驱觳觫。斗筲量易盈，菟裘计已足。慨方际艰，已幸免僇辱。年丰喜洊臻，我庾有新谷。床头酒一壶，架上书数束。酒余取书诵，岂不胜丝竹。水北与城南，苍筠列万玉。更须倣元亮，剩种松与菊。招邀文字侣，吟哦日相属。自足了余生，此外复何欲。",
            "comment": ""
        },
        {
            "title": "水调歌头",
            "content": "风雨卷春去，绿紫总无馀。窈窕一川芳渚，软草接新蒲。杨柳垂垂飘絮，桑柘阴阴成幄，殷绿正棻敷。迁木莺呼友，营垒燕将雏。金蕉举，珠樱累，豆梅腴。寿乡歌舞，樽前暂得皱眉舒。往事南柯印绶，晚岁北山杖屦，寂寞笑今吾。幸作耆年侣，写入洛英图。",
            "comment": ""
        },
        {
            "title": "霅山和丹岩晚春韵",
            "content": "叠叠青山叠叠林，风松石涧自成琴。个中迥与世尘隔，试问入山深未深。",
            "comment": ""
        },
        {
            "title": "出中新霁",
            "content": "宿雨初收晓日升，晴川远浸数峰青。西风一洗林峦翳，收拾秋容入画屏。",
            "comment": ""
        },
        {
            "title": "南徐买舟将归",
            "content": "风雨连朝思黯然，山迷宿霭水迷烟。一年春事少閒日，半月客程逢漏天。喜涉鲸波返江国，便思鹤唳买河船。修途往复成何事，姑了余生未了缘。",
            "comment": ""
        },
        {
            "title": "和黄山秋吟",
            "content": "从教日日把巫焚，无补河流一尺浑。甘霔要从方寸出，土龙芻狗不须论。",
            "comment": ""
        },
        {
            "title": "望霁",
            "content": "阴阳互阖闢，宇宙几洪荒。重明丽乎正，万象先辉光。",
            "comment": ""
        },
        {
            "title": "次韵答柯提干",
            "content": "年来人物慨凋零，义重交盟嵩华轻。一苇匪遥秋水隔，两章相映夜光明。乾坤何日可还古，风月於人无异情。姑把愁怀寄觞咏，出门一笑九山磺。",
            "comment": ""
        },
        {
            "title": "再和易后韵为前韵六首",
            "content": "西风叶满庭，欹枕听鸣雨。凄然百感生，愁绪未易数。思昔咏干旌，良马素丝组。今为白屋夫，低头拜官府。犹喜七十公，可免差科苦。",
            "comment": ""
        },
        {
            "title": "将到霅陇",
            "content": "春峦如佳宾，应接何敢暇。我来日与对，不觉迫初夏。繁林涌翠雾，经综密无罅。鸣鸟间啼莺，郑音忽奏雅。萋萋碧草间，晔晔赪紫亚。幽栖绝俗交，燕坐陪僧话。论事覈古今，谈禅悟生化。新茗瀹云涛，迥胜酒新醡。嘉蔬煮玉版，可鄙食肉者。时诵渊明诗，万虑足陶写。芳春背人去，归舟行步驾。好山不可载，写入无声画。",
            "comment": ""
        },
        {
            "title": "赓沈赞府题二陆草堂",
            "content": "落木萧萧古寺秋，翠屏如画雨实收。堂基千载书香在，谁为机云记旧游。",
            "comment": ""
        },
        {
            "title": "舟泊姑苏",
            "content": "夜泊长杨古渡头，片帆已喜到邻州。经从城郭惊前梦，寂寞川途异旧游。近事能知惟语燕，余生何有付盟鸥。可堪人与春俱老，落絮飞花点点愁。",
            "comment": ""
        },
        {
            "title": "白霅和石山",
            "content": "扁舟汎清霅，游屐遍恋。幽讨离家久，新吟借客看。槐阴风转夏，梅子雨留寒。不谓浮云迹，烦君上笔端。",
            "comment": ""
        },
        {
            "title": "和咏梅",
            "content": "独占东风第一筹，孤芳不与众芳侔。飘零犹待调金鼎，未逐凡花浪蕊休。",
            "comment": ""
        },
        {
            "title": "牡丹",
            "content": "淑景骎骎到牡丹，探芳日日倚楹栏。巧心吐出黄金缕，腴脸开成紫玉盘。春晚有花飞欲尽，山中此种得应难。便须收拾归囊锦，更酌清尊仔细看。",
            "comment": ""
        },
        {
            "title": "南塘归自浙东",
            "content": "鼓枻归来波浪平，碧天如水月分明。几番恶梦频惊散，一片閒愁顿扫清。桂子高风生逸思，菊花老圃悦吟情。同盟约过渊明宅，载酒东篱莫厌倾。",
            "comment": ""
        },
        {
            "title": "次韵春",
            "content": "方寸负奇伟，自足排外纷。乐哉曾子履，翛然渊明巾。利欲伐其性，智识由是昏。盛丽悦其目，梦幻何足云。不如觑文字，日月从转轮。饮芳而咀华，四时无非春。芸芸市朝客，孰识此味真。",
            "comment": ""
        },
        {
            "title": "酹江月/念奴娇",
            "content": "露华凝聚，夜更长、寒压一床衾重。局缩龟藏灯幌悄，明灭银釭欲冻。鼻观流珠，肌纹浮粟，敧枕难成梦。明蟾交映，一窗清影梅弄。晓见黄陨丹空，但琼华点缀，万梢森耸。橘柚香来分好景，书後尽堪题送。青女呈工，玉妃传信，渐六霙飞动。瑞花盈尽，看看叠嶂银涌。",
            "comment": ""
        },
        {
            "title": "刘锦山自衡州归复书仍贻之诗",
            "content": "渺渺湘水波，浩浩衡山云。悠悠我之思，皎皎兮美人。美人不可见，陵谷日迁变。风尘方纷攘，意者生死判。雁来信可通，岂若重会逢，恨无健羽翮，万里飞相从。腰下黄金佩，人间紫马贵。还疑衮绣身，易夺丘园志。鹤发几七旬，年与君为邻。交至老弥笃，恨弗时相亲。急流中勇退，一舸归私第。俄传尺素书，读之喜不寐。愿坚如兰心，共缔松菊盟。毋贻林涧愧，复动轩冕情。皓首金石契，何异园与绮。昔日良友朋，今为老兄弟。",
            "comment": ""
        },
        {
            "title": "月集呼声妓不至野渡於觞末俾赋诗以纪初集",
            "content": "真率盟齐喜有初，崇觞载俎志交孚。共披白帢俱沾醉，独惜红裙不爱呼。拟洛耆英宜有咏，班原九老可成图。从今胜集循环举，岁岁毋令此意辜。",
            "comment": ""
        },
        {
            "title": "过秀城",
            "content": "舟行过乡城，忆昨又三载。鹤表人或非，雉堞址仍在，郊郭幸苟完，室庐俱可慨。十年还亲友，一见如有碍。胡为穷纪次，际此远行迈。归来椒柏新，德人年未艾。",
            "comment": ""
        },
        {
            "title": "咏蝇",
            "content": "营营止于棘，或赤而或黑。皓皓染成污，奸魂并佞魄。",
            "comment": ""
        },
        {
            "title": "蝇虎",
            "content": "状有类蛛蝥，见物常勇投。奋身如虎猛，所得亦蝇头。",
            "comment": ""
        },
        {
            "title": "春雨",
            "content": "一自苍精涣号扬，如酥小雨酿春忙。霏霏透入根荄脉，点点染成桃杏妆。泽遍高深俱及物，气融枯槁亦生香。老夫那复问芳讯，但愿三时协雨暘。",
            "comment": ""
        },
        {
            "title": "汉文帝",
            "content": "恺悌而爱人，恭俭以持已。府库有余财，勿忍为已费。田租奉人上，屡至为民赐。不肯私嬖臣，以存大臣体。不敢私贵戚，以贻天下议。澹乎无嗜好，绝不尚功利。断刑岁数百，烟火绵万里。礼乐虽未遑，亦足为善治。洪惟庆历君，盛德概相类。爰立俱名臣，后元则无是。",
            "comment": ""
        },
        {
            "title": "和野渡甲申雪吟",
            "content": "盈尺为祥须应占，洪纤著物类形盐。幻成列阜兽城涌，散作千林蝶阵粘。清友不妨添玉骨，苍官俄怪变银髯。只怜岁岁催人老，染尽华颠亦可嫌。",
            "comment": ""
        },
        {
            "title": "和家则堂韵赠高教之北",
            "content": "别时欠折苏堤柳，西方美人无恙否。子卿齧雪十九年，何似生前一杯酒。麒麟胡可係而羁，要使为祥在郊薮。当年谁擅西湖春，公闾遗臭千载后。但知金屋醉蛾眉，簸弄威权翻覆手。徒劳吉士还有行，令人骄骄赋维莠。君今重整燕蓟辕，老子跫然欣得偶。殷勤为我问平安，司马深衣想如旧。",
            "comment": ""
        },
        {
            "title": "蜂",
            "content": "为巢倒悬树，窍窍自成房。螫人虽有毒，终为人所伤。",
            "comment": ""
        },
        {
            "title": "宣妙寺偶成",
            "content": "孤寺萧然寄碧岑，尘无半点到僧门。风传钟鼓万家县，山绕犁锄十里村。一榻高眠慨今夕，八窗洞达纳乾坤。此行梅月孤良觌，雨打寒林晚复昏。",
            "comment": ""
        },
        {
            "title": "寄道友",
            "content": "忆昨君有行，飘飘气欲仟。去作苏门啸，不觉晚岁年。云采照高秋，盟言尚无愆。远间传征鸿，俄乃栖冷泉。北山有野鹤，长唳声闻天。高人游华胥，岂不惊昼眠。囊中宝苑书，香翰徒联翩。安得九灵光，晔晔飞我前。",
            "comment": ""
        },
        {
            "title": "再用韵答和者",
            "content": "依山构靖庐，虽陋亦可坐。幽林隔尘嚣，逦迤八九嶞。时来友高士，一岁知几过。野花薰醉醒，山鸟啼梦破。何莫菲真诠，岂为崇小果。颇喜仙侣稠，可使玄风播。道腴足隽永，世味等涕唾。谷神傥不死，造物何能奈。多君从我游，白云肯分卧。第嗟屋宅坏，殆类甑已堕。内炼怅莫成，服食其或可。伯阳丹鼎余，刀圭分赠我。",
            "comment": ""
        },
        {
            "title": "和人杂咏六首",
            "content": "晴空擘絮云，残雨收线溜。晨兴咀落英，风露入怀袖。远水浮秋容，吟墨写难就。碧山吾老友，扁舟拟访旧。",
            "comment": ""
        },
        {
            "title": "秋山",
            "content": "秋山抱奇姿，不肯事妩媚。犹夫尘外士，飘然有仙气。霜风肃宇宙，林壤去菑翳。皮毛剥落尽，玉骨乃挺异。独存岁寒枝，虬髯倚天翠。我来一事无，兀兀惟坐对。挟策咏圣涯，援琴奏流水。方寸如太虚，物类无点缀。但欠渊明菊，得酒莫与醉。赖有坡仙竹，无肉可忘味。老怀藉陶写，俗好非所嗜。平生爱山癖，每见如久契。勿云丘垤如，泰华所眇视。吾心与境融，小大无异致。行行陟其巅，天地特一指。忽动九辨悲，清愁飞海外。",
            "comment": ""
        },
        {
            "title": "山行",
            "content": "乐天不废空门友，杜老犹交赞上人。茶灶笔床时一到，研谭尽日与僧亲。",
            "comment": ""
        },
        {
            "title": "山行舟回",
            "content": "细雨弄晴晖，舟行度翠微。牧童临水立，野鹜避人飞。风力偏欺酒，山光欲染衣。晚来双桨发，拟载碧去归。",
            "comment": ""
        },
        {
            "title": "为湖州赵村净妙庵主僧赋",
            "content": "自披五戒如来佛，十年面壁坐天目。归来满袖唯白云，徒得声名喧世俗。碧玉嶙刚烟雾堆，凿开混沌加架突兀。不鞭而来争献助，斩木指囷人不惜。僧寮佛屋俱落成，撑空只欠涂金碧。精庐不独为安身，海纳诸方禅悦食。上人湛然一太虚，直觉端由真净得。是心已证涅槃心，妙处岂容言语诘。故於题扁发其机，要使人人个中觅。学徒释侣有能然，从兹作祖而成佛。大展坐具阐道场，胜地名山须卓锡。法筵乃见龙象尊，天池且作鹍鹏息。书来谓逮菊花期，莲社绅緌应毕集。远师如肯致渊明，亦拟袖香跻丈室。",
            "comment": ""
        },
        {
            "title": "初夏登北山",
            "content": "屡月不见山，胸次若逼窄。举棹远相望，已渍双眸碧。即之清入神，喜复遂郎觌。非但尘思浣，顿觉余疴失。玉流浸层峦，缘云抱幽石。草木去浮夸，秋容净如拭。我来谁与俦，一道兼一释。精庐既窈深，靖宇尤邃密。吟哦对青嶂，潇洒娱白日。奁香勘南华，孰为寥天一。",
            "comment": ""
        },
        {
            "title": "金缕曲/贺新郎",
            "content": "强半秋澄穆。半月弦、南极躔高，寿星明煜。今岁户庭殊旧岁，洗尽闲愁千斛。沸春夏、欢声相续。兰已种成香满砌，更蕣华、得偶颜如玉。双捧劝，寿齐祝。郗枝芳映庄椿绿。觉这番、初度称觞，桂增芬馥。生子生孙从此始，剩有人传祖笏。看八座、青毡须复。两两闺中俱秀质，待子平、婚嫁人人足。碧桃下，跨青鹿。",
            "comment": ""
        },
        {
            "title": "坟庵棋罢对月",
            "content": "僧庵恰好傍山坳，门外幽泉碎玉敲。棋罢道人心似水，一钩新月挂松梢。",
            "comment": ""
        },
        {
            "title": "次韵咏梅",
            "content": "直疑姑射地行仟，绰约如临几案前。和竹半欹能去俗，与兰并列盍饶先。林间姿艳同霜洁，窗下精神待月传。剩欲栽培为老伴，相亲日日在吟边。",
            "comment": ""
        },
        {
            "title": "山行",
            "content": "乱擘晴绵清昼迟，阴阴古木绿云齐。僧窗尽日无尘事，梦破一声春鸟啼。",
            "comment": ""
        },
        {
            "title": "和咏雪二首",
            "content": "六出天施巧，时哉更可人。后庚三日至，来复一阳新。破白祥开腊，剪红工胜春。羊羔金帐饱，宜富不宜贫。",
            "comment": ""
        },
        {
            "title": "北山回櫂",
            "content": "高风扫群翳，山色秀而静。寒林隐虬龙，幽径行蛇蚓。场登{左禾右罢}稏实，水弄芙蓉影。明发汎归舟，秋空更青迥。",
            "comment": ""
        },
        {
            "title": "伐墓松",
            "content": "郁郁乎佳哉，古松茂而秀。封植难计年，龙鸾相错纠。天风动清籁，洞庭喧雅奏。护之珠玉如，期以金石久。夫何从斧戕，山木岂自寇。众咻谓宜然，一谔固所否。梯航方勤远，斩刈或恐复。众巅已成童，怀譬岂吾有。欲为狂澜障，无奈铄金口。几世培梁栋，一朝等薪槱。壤树其可芟，不觉眦飞溜。惟思植万本，易新以补旧。初如牛羊散，渐见蛟虬走。庶保墓域安，盘错至不朽。",
            "comment": ""
        },
        {
            "title": "送人",
            "content": "荆璞虽未琢，须成圭璧珍。峄桐虽未弦，须奏云和音。抱此材质良，识真岂无人。荐进忧禁严，持美以效君。永为廊庙器，陋彼瑚琏陈。胡然久贤劳，展骥沧海滨。",
            "comment": ""
        },
        {
            "title": "过安吉城",
            "content": "一年两到吴兴郡，梦想往时云锦乡。败堞颓垣尚围绕，雕梁画楝总凄凉。萧萧适际风寒候，黯黯全无山水光。日暮楼头鸣鼓角，声声悲壮断人肠。",
            "comment": ""
        },
        {
            "title": "题画轴卷后",
            "content": "林阜玉参差，寒乌千万斯。直疑飞绕处，错认月明枝。",
            "comment": ""
        },
        {
            "title": "为乡人赋心田",
            "content": "方寸良畴人共有，能耕能敛几人知。坦平非有山河蜀，存养何殊雨露滋。盍剖藩篱忘彼我，却明畦畛别公私。尽多阴{隙日小换马}於中种，播获当为百世菑。",
            "comment": ""
        },
        {
            "title": "即度赓喜雪韵",
            "content": "崇峦九叠破天悭，地远尘嚣隔几关。方恨重云封皓月，俄惊半夜老青山。莫嫌腊后欠三白，且喜春前露一斑。几度冬来逢上瑞，更祈盈尺送舟还。",
            "comment": ""
        },
        {
            "title": "初夏登北山",
            "content": "出郭望遥岑，闒冗仅抔土。何异龙蜿蜒，或若凤腾翥。两岫更奇崛，不肯与哙伍。烟云或凝散，日月递吞吐。葱葱气佳哉，景物此会府。五茸三泖区，南东淮海距。带接几百川，盘亘千万亩。於中不著山，胜概将焉取。繇兹钟神秀，人物亦翘楚。所以机云辈，落笔有奇语。犹嫌气节卑，未以勋业许。何当地阐灵，英贤更旁午。如眉有翁季，似岳生申甫。壮观此九峰，佳名昭万古。",
            "comment": ""
        },
        {
            "title": "和丹岩",
            "content": "一片花飞未减春，方来赪紫盖如云。新晴賸拟扶鸠杖，试探芳辰有几分。",
            "comment": ""
        },
        {
            "title": "唐村买杉为椁南当买杉为棺戏作",
            "content": "一出四旬归，身谋喜不遗。歌方想原壤，讖复合龟兹。厚薄惟求称，死生难预知。桐棺三寸窆，亦足矫茶毗。",
            "comment": ""
        },
        {
            "title": "和催雪",
            "content": "我欲问天天穹窿，岁卜其有於岁终。胡然玄律欲遒尽，燠乎一岁融而冲。冻肤未起玉楼粟，寒力尚怯珠槽红。腊前三见瑞盈尺，九土斯农之望同。沍寒虽以云布沪，合影尚欠农通胧。梁园徒聚为赋客中，灞桥更误能诗翁。倩谁剪下银潢水，六花人代天施工。不必作威藉风伯，不必布势劳丰隆。预占多稼满周亩，首验小麦连崆峒。尝闻玉妃从者万，要看羽冲来仙宫。未多刘子比西阆，抑陋卫人歌北风。撑肠吐出冰雪句，清辉交映弥寒空。列岑银铸增突兀，千林楮刻森玲珑。瑶芝一望千万顷，不辨田上田中中。忆昔腊霙点予须，至今皓首如飞蓬。自怜老朽难用世，只堪把耒勤农功。行天须见度有马，入地庶使潜无螽。年丰常愿颂秋报，岂止击壤歌三农。",
            "comment": ""
        },
        {
            "title": "和野渡为青溪赋",
            "content": "好士不论亲与疏，绝甘分少宁求余。孔程一见便倾盖，懽如故旧其非欤。世多奇俊无南北，平昔可曾致佳客。吾乡良友无出君，二仲之交犹欠一。青溪人瑞名闻扬，剑气上射牛斗光。淋淳笔下走风雨，其势浩浩声浪浪。双鹄俱堪侪野鹤，宜与翱翔天地廓。一为羁羽一仝巢，羁者飞来慰寥寞。人生遇合天实为，远方朋来从尔思。但亲益友非损友，何间新知与旧知。吾侪所臭在投合，有来馆粲须延纳。不妨北海常开樽，岂但休源乃施榻。我家有竹门可款，植此不徒悦俗眼。批风抹月待嘉宾，绝胜肉食供翰晚。嵇吕交情虽似漆，千里相遇难再得。何如耆俊里社仝，时得亲薰才学识。",
            "comment": ""
        },
        {
            "title": "秋怀",
            "content": "往事挽不回，新愁扒不去。秋叶既辞柯，滋荣春复吐。榆年逝如流，颜色宁反古。展书圣贤对，援琴儿女语。抚时耿予怀，聊以释百虑。余生欲何为，将随草木腐。",
            "comment": ""
        },
        {
            "title": "和吟友月夜遇风雨不见薄蚀韵",
            "content": "麟经纪载浩岁月，天家妖祥互分别。所书薄蚀三十六，独於黑夜泯无说。岂以为阳义所崇，可略者阴辞遂轰。曩年月蚀无风雨，风雨胡为为月设。三百六旬惟此宵，羞使望舒颜面缺。第怪飞廉逞怒号，摆撼广寒枝欲折。海涛助势卷地来，万户千门一时撤。天目臲卼秦望摇，奚问区区小丘垤。明朝揭日出虞渊，疑是天工手亲挈。群阴散駮世清夷，蛟螭那复为妖孽。我欲作诗颂阳明，文思久枯笔屡制。但愿合璧常光明，年谷顺成风雨节。中秋把酒对嫦娥，处处团圆天下悦。",
            "comment": ""
        },
        {
            "title": "和丹岩",
            "content": "余寒威压缺浮琼，粉黛群空欠肉屏。欲著春衫忆纤手，不劳陆展染青青。",
            "comment": ""
        },
        {
            "title": "和咏梅",
            "content": "点检春工首到梅，枝枝羞涩未全开。试看诗句相料理，换得清香入梦来。",
            "comment": ""
        },
        {
            "title": "晓枕追记山梅",
            "content": "高眠纸帐思无尘，只忆冰花入梦频。斜倚溪山独标致，明分霜月倍精神。瑞才六出先呈腊，香压群芳不敢春。今古骚翁题不尽，孤山续笔属何人。",
            "comment": ""
        }
    ]
}