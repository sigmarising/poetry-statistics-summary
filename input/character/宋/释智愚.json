{
    "dynasty": "宋",
    "author": "释智愚",
    "poems": [
        {
            "title": "颂古一百首",
            "content": "有三尺剑可以谒赵国，无千里眼难以悬丝。",
            "comment": ""
        },
        {
            "title": "谢芝峰交随惠茶",
            "content": "拣芽芳字出山南，真味那容取次参。曾向松根烹瀑雪，至今齿颊尚余甘。",
            "comment": ""
        },
        {
            "title": "颂古一百首",
            "content": "不落因果，突出野狐。人心似铁，官法如炉。不昧因果，得脱野狐。",
            "comment": ""
        },
        {
            "title": "以文长老请赞",
            "content": "天地不仁，出此妖怪，有偷营劫寨之机，地喜舍慈悲之戒。正脉将沉，法门凋瘵，如何嗣续松源派。大奸难后越精神，骂人嘴毒如蜂虿。",
            "comment": ""
        },
        {
            "title": "丹霞见灵照女图赞",
            "content": "冤有头，债有主。天然欲访庞翁，恰好撞著此女。揣尽家私。瓜甜蒂苦。因芘上下不知同，牛奶郎忙涂赤土。",
            "comment": ""
        },
        {
            "title": "折糍寄梦匈",
            "content": "黄秫烂舂如切玉，醉人风味忍沾唇。火炉头话烦君举，莫作粘牙缀齿人。",
            "comment": ""
        },
        {
            "title": "颂古一百首",
            "content": "以玉抵鹊，以鼠为璞。眇然视之，太虚寥廓。",
            "comment": ""
        },
        {
            "title": "送茂侍者",
            "content": "木叶辞柯霜气清，虎头戴角出禅扃。东西南北无人处，急急归来话此情。",
            "comment": ""
        },
        {
            "title": "颂古一百首",
            "content": "一文一武偶相逢，说尽英雄各不同。俱往长安朝圣主，姓名终是达天聪。",
            "comment": ""
        },
        {
            "title": "霞光亭",
            "content": "录迹宣符岂易量，故应祥彩发天藏。真风不逐三韩去，直至如今草木香。",
            "comment": ""
        },
        {
            "title": "偈颂二十一首",
            "content": "百丈清规，千古洪范。藏这则虚空绝迹。用之则纲令森严。",
            "comment": ""
        },
        {
            "title": "偈颂二十一首",
            "content": "年垂九十碍丛林，历心风霜岁月深。妙蕴岂能超佛祖，寸衷端可格天心。",
            "comment": ""
        },
        {
            "title": "颂古一百首",
            "content": "烟暖土膏民气动，一犁新雨破春耕。效原眇眇青无际，野草闲花次第生。",
            "comment": ""
        },
        {
            "title": "偈颂二十一首",
            "content": "鸢飞戾天，渔跃于渊。四夷拜舞，八表宣传，笑看红日上阑干。",
            "comment": ""
        },
        {
            "title": "光禅者请赞",
            "content": "初而欣，久而厌。明月夜光，多逢按剑。但信得及，自有灵验。",
            "comment": ""
        },
        {
            "title": "偈颂十七首",
            "content": "秤鎚捻得汁出，石人喝得汗流。临机应变，随分知羞，乘时推上五峰头。",
            "comment": ""
        },
        {
            "title": "远尘轩",
            "content": "开窗种修竹，鉴石搆方池。良夜月来此，劳生几个知。",
            "comment": ""
        },
        {
            "title": "僧礼补陀",
            "content": "孤踪抹过海门东，吴越溪山几万重。一拜起来还一拜，不知何处见圆通。",
            "comment": ""
        },
        {
            "title": "颂古一百首",
            "content": "草履为冠松作钗，一般潇洒眼头乖。语音只在风檐下，终日无人不下阶。",
            "comment": ""
        },
        {
            "title": "颂古一百首",
            "content": "药贴明明说得亲，不知里面伪和真。谆谆教诫痴儿女，莫把方书误后人。",
            "comment": ""
        },
        {
            "title": "瞿居士号无知",
            "content": "过缘触境总茫然，地阔天宽著那边。一点既明超物表，不知将底鉴偏圆。",
            "comment": ""
        },
        {
            "title": "颂古一百首",
            "content": "德山疑处问岩头，若得浑家一地愁。父又呪儿儿呪父，冤冤相报几时休。",
            "comment": ""
        },
        {
            "title": "天竺玉论师赴觉海",
            "content": "妙旨惟从句外求，白云先见室中筹。海山深处多麟凤，此去横经一纲收。",
            "comment": ""
        },
        {
            "title": "僧游台雁",
            "content": "音旨双消不可闻，卷衣南去与谁论。龙湫水涩石桥滑，得路应敲尊者门。",
            "comment": ""
        },
        {
            "title": "颂古一百首",
            "content": "新罗拄杖遂宁钵，衲子家风那个无。一等看来如墨黑，谁能重与较锱铢。",
            "comment": ""
        },
        {
            "title": "颂古一百首",
            "content": "行吊先桃茢，丧车后纸钱。老胡门下客，宁可入黄泉。",
            "comment": ""
        },
        {
            "title": "颂古一百首",
            "content": "欲把枯肠尽底倾，出门不觉又叮咛。劝君及早回头去，莫待春风柳眼青。",
            "comment": ""
        },
        {
            "title": "对雪",
            "content": "郊郊寒翠湿痴云，暗剪水花巧著春。多话风前初重竹，可思深作立庭人。",
            "comment": ""
        },
        {
            "title": "送泾禅者",
            "content": "白鸟明边秋思远，逢人未话齿先寒。他年祖室争头角，云外归来略借看。",
            "comment": ""
        },
        {
            "title": "休屏怪松",
            "content": "蛟干虬枝巧作蟠，鳞鳞鬣鬣自生寒。卧间不致为妖去，只就涛声起处看。",
            "comment": ""
        },
        {
            "title": "颂古一百首",
            "content": "雪老门高儿女盛，又能情重贵天伦。把家干蛊虽相似，也有贪杯落草人。",
            "comment": ""
        },
        {
            "title": "示祖躬禅人",
            "content": "祖意明明在尔躬，视之不见用无穷。拟心更欲重提掇，一片惊秋叶堕空。",
            "comment": ""
        },
        {
            "title": "罗汉树",
            "content": "稽首如来种，悲生末世中。枝枝成小果，叶叶现神能。海月分清影，天香逐晓风。愿惟迷已者，睹此出樊笼。",
            "comment": ""
        },
        {
            "title": "颂古一百首",
            "content": "声如鸣玉静边闻，谁信幽人不见君。花到海棠将寂寞。绣衣犹把麝香熏。",
            "comment": ""
        },
        {
            "title": "颂古一百首",
            "content": "轻如毫未重如山，地角天涯去复还。黄叶殒时风骨露，水边依旧石斓斑。",
            "comment": ""
        },
        {
            "title": "偈颂二十一首",
            "content": "一人高高峰顶立，一人深深海底行。不是与人难共住，大都缁素要分明。",
            "comment": ""
        },
        {
            "title": "偈颂二十一首",
            "content": "观东震旦，有大乘根器，逾海越漠崦来，远赴梁朝丹阙。一言契合，如春卷衣。北面折苇问津，信知桂谶不诬人。追思严讳，炊黍鱠芹。流水希声弦欲断，不知将底续芳尘。",
            "comment": ""
        },
        {
            "title": "岳林古渡",
            "content": "契翁来作济人舟，两岩青山浸碧流。舞棹舷歌不到处，知心惟有老岩头。",
            "comment": ""
        },
        {
            "title": "墨竹",
            "content": "毫端不及处，精神殊可掬。靡靡听谈玄，六月添重服。",
            "comment": ""
        },
        {
            "title": "憨憨泉",
            "content": "憨泉一掬清无底，暗与曹源正脤通。陆羽若教知此味，定应天下水无功。",
            "comment": ""
        },
        {
            "title": "寄慈峰故人",
            "content": "湖面春归物理明，水花无数点青萍。因行若访和庵主，未必孤踪在二灵。",
            "comment": ""
        },
        {
            "title": "偈颂十七首",
            "content": "晷运推移，日南长至。东海鲤鱼，鼓腮振鬣。南山鳖鼻，伸眉吐气。唯有赵州老儿没意智，拖个破席日里睡。净慈路见不平，道个苏卢悉利。恐者老子背地里讨人便宜。",
            "comment": ""
        },
        {
            "title": "实禅者最省",
            "content": "灵山禅起未温席，却问潮阳过海船。咨省寿堂春日静，究心应记白云边。",
            "comment": ""
        },
        {
            "title": "剃剪林荣",
            "content": "众枝尔为得，养生何所亲。箧中三雨铁，云外一闲身。黑白已无几，修治转失真。畏寒宜少伐，未愧舀溪人。",
            "comment": ""
        },
        {
            "title": "老融牛图",
            "content": "纯去自忘牧，青蓑柳影中。不餐栏外草，知是几春风。",
            "comment": ""
        },
        {
            "title": "黑白何咎",
            "content": "世事乱如麻，情人未到家。连延深院雨，滴碎后庭花。旧话几时别，音书未有涯。暝烟将四合，何处起胡笳。",
            "comment": ""
        },
        {
            "title": "颂古一百首",
            "content": "耆婆去后无消息，病者憧憧日扣门。百草自知无识者。丛丛垂泣在篱根。",
            "comment": ""
        },
        {
            "title": "颂古一百首",
            "content": "昨日过竹院西字，邻家稚子隔溪啼。山寒水肃半黄落，无数归鸦卜树棲。",
            "comment": ""
        },
        {
            "title": "浙江潮图",
            "content": "怒势自惊殊莫拟，静心人见骨毛寒。平生一对风波眼，今日晴窗不忍看。",
            "comment": ""
        },
        {
            "title": "颂古一百首",
            "content": "好将真法供如来，花在幽岩险处开。一夜狂风吹欲尽，落英无数点苍苔。",
            "comment": ""
        },
        {
            "title": "牧童",
            "content": "烟暖溪头草正肥，尽教牛卧晴曦。卷桐又入深深坞，吹尽春风不自知。",
            "comment": ""
        },
        {
            "title": "偈颂二十一首",
            "content": "君勿受汪凉，清凉如火沸汤。君勿恶炎热，炎热如冰如积雪。勿爱亦勿恶，未是逍遥处。",
            "comment": ""
        },
        {
            "title": "颂古一百首",
            "content": "短袴长衫白苎巾，咿咿月下急推轮。洛阳路上相逢著，尽是经商买卖人。",
            "comment": ""
        },
        {
            "title": "偈颂二十一首",
            "content": "闹不如静，忙不如间。静闹俱泯，谓之得理。归宗事理绝，日轮正当午。向道莫行山下路，果然猿叫断肠声。",
            "comment": ""
        },
        {
            "title": "礼道吾雷塔在石霜",
            "content": "祖师灵骨见应难，霹雳声中过别山。父子祗缘机不密，翻成千古是非关。",
            "comment": ""
        },
        {
            "title": "溥禅人归疏山",
            "content": "故山临汝梦秋江，况是蛩吟月到窗。不住京华南荡寺，法身归去问枯樁。",
            "comment": ""
        },
        {
            "title": "清禅者游方",
            "content": "金风露浥菊花秋，杞棘当途何处游。衡岳康庐相撞著，恐伊未是汝同流。",
            "comment": ""
        },
        {
            "title": "大功不宰",
            "content": "碧玉溪头黄叶村，不闻花鸟以篱门。憨眠似觉底时节，山月半规新叶痕。",
            "comment": ""
        },
        {
            "title": "楫禅人之太白",
            "content": "明明不可铭，断续复谁听。海上有痴绝，山中无白丁。天风生寂籁，霜月下寒汀。子去忘幽讨，重岩犹未扃。",
            "comment": ""
        },
        {
            "title": "颂古一百首",
            "content": "日月无光杀气浮，揭天黾鼓战貔貅。捷呼获下真番将，那个儿郎不举头。",
            "comment": ""
        },
        {
            "title": "送信禅人",
            "content": "诚信之言是道根，出门句子要区分。溪山到眼知惭愧，莫学丛林饱见闻。",
            "comment": ""
        },
        {
            "title": "偈颂二十一首",
            "content": "天不文，地不理。忽去忽来，如月印水。岁月已往兮波旬得时，椁示双趺饮光增喜。悲兮喜兮，春风桃李。一以贯之，曾子曰唯。",
            "comment": ""
        },
        {
            "title": "天竺送僧之昌邑",
            "content": "肃然凝目引秋光，帆过东溟白鸟行。不好不离虽自肯，海山谁为说经王。",
            "comment": ""
        },
        {
            "title": "颂古一百首",
            "content": "泉石膏有不可医，晓钟吟到夕阳时。天然句子终难得，几向风前暗皱眉。",
            "comment": ""
        },
        {
            "title": "得颐",
            "content": "地窄天宽古所闻，咏茅分得半溪云。有时梦觉萝客底，懒听前峰鹿叫群。",
            "comment": ""
        },
        {
            "title": "铸印",
            "content": "袍著金花勒小骢，扬鞭几度月明中。黄河界上空来往，直至如今未树功。",
            "comment": ""
        },
        {
            "title": "颂古一百首",
            "content": "融峰强万丈，未话足先酸。若不缘云去，那知星斗寒。",
            "comment": ""
        },
        {
            "title": "颂古一百首",
            "content": "欲识穷原处，何人为指迷。夕阳鸡石外，桃李自成蹊。",
            "comment": ""
        },
        {
            "title": "颂古一百首",
            "content": "玉箫吹彻凤凰台，古殿深觉晓未开。满地落花春已过，绿阴空锁旧莓苔。",
            "comment": ""
        },
        {
            "title": "偈颂十七首",
            "content": "二月十五入寂，四月八日复生。虚空开笑口，大地绝人行。",
            "comment": ""
        },
        {
            "title": "颂古一百首",
            "content": "塞北烟尘终载静，江南花木四时荣。不须特地分疆界，万里山河似掌平。",
            "comment": ""
        },
        {
            "title": "揖让图",
            "content": "行必有师，进之以礼。昭昭君子心，对面风波起。",
            "comment": ""
        },
        {
            "title": "颂古一百首",
            "content": "海运鹏抟日月忙，夜光潜透斗牛傍。非惟按剑屡生子，瞎眼波斯满大唐。",
            "comment": ""
        },
        {
            "title": "新建慈天锡庄请赞",
            "content": "不期而会，不约而同。晴光烁烁，和气融融。际遇两朝圣主，中兴徽庙禅丛。良田天锡平如砥，坐对灵苗岁岁丰。",
            "comment": ""
        },
        {
            "title": "吴王阖庐墓",
            "content": "海涌通幽一径深，怪来时作老龙吟。阖闾觌面无回迹，休向空山断处寻。",
            "comment": ""
        },
        {
            "title": "寄崇福源长老",
            "content": "一发千钧适此时，风前无语皱双眉。松源正脉将枯竭，浚发灵源复是谁。",
            "comment": ""
        },
        {
            "title": "示日本智光禅人",
            "content": "隐隐孤帆绝海来，虚空消殒铁山摧。大唐国里无知识，已眼当从可处开。",
            "comment": ""
        },
        {
            "title": "颂古一百首",
            "content": "评漫学屠龙，人言枉费工。自非亲到者，难与论穷通。",
            "comment": ""
        },
        {
            "title": "颂古一百首",
            "content": "五十笑他先百步，何如参马胜骑牛。不须重较多和少，归到家山即便休。",
            "comment": ""
        },
        {
            "title": "韬光室",
            "content": "懒去栽花傍竹篱，旋收岩叶毳寒衣。不知陆谷几迁变，时见断云相逐归。",
            "comment": ""
        },
        {
            "title": "衡阳庞居士庵",
            "content": "居士当年错用心，浑家不睦到如今。摝篱柄短无人买，空自萧萧风满林。",
            "comment": ""
        },
        {
            "title": "题鱼矶",
            "content": "秋竿倚石台，沙鸟喑相猜。一草有时劝，几朝鱼不来。",
            "comment": ""
        },
        {
            "title": "圆书记之钱唐",
            "content": "谁管点鱼上竹竿，拚身捱得髑髅乾。者回归去西湖上，犊草鸥波不乱看。",
            "comment": ""
        },
        {
            "title": "庞居士大家团乐共说无生自豪感图赞",
            "content": "穷斯煎，饿厮吵。父子不同途，大家相脱卯。万顷湘江洗不清，无生曲调何时了。",
            "comment": ""
        },
        {
            "title": "颂古",
            "content": "赵州八十方行脚，虚常八十再住山。别有一机恢佛租，九重城里动龙颜。",
            "comment": ""
        },
        {
            "title": "寄道彬侍者",
            "content": "勃窣家风一任真，述朱终是不成文。何如竹榻吟清夜，月到花梢几分。",
            "comment": ""
        },
        {
            "title": "赠妙洁道人",
            "content": "妙心明洁契如如，操履分明女丈夫。庞老家风殊不二，摝篱高价许谁沽。",
            "comment": ""
        },
        {
            "title": "颂古一百首",
            "content": "客里谩牢落，天涯多故人。好怀无处写，旧话得重论。残雪未消石，梅英先破春。徘徊殊有约，来此续芳尘。",
            "comment": ""
        },
        {
            "title": "偈颂二十一首",
            "content": "老不禁寒，山边水边曝日。春归阆苑，长底短底从新。笙歌丛里贺年朝，锦筵中开寿域。衲僧门下别有条章，每日蒙头打坐。不知岁月易迁，直饶拶著不来，谁展钵盂吃饭。",
            "comment": ""
        },
        {
            "title": "无则都寺玉几写予梦影自散席后言音不相接者",
            "content": "敬而远，亲而疏。明鉴灵腑，善定锁铢。凌霄高而众峰拱，海峤耸而蟾影孤。子归就父，吾不识渠。",
            "comment": "【注释】【原题】：无则都寺玉几写予梦影自散席后言音不相接者十二年今径山请赞笔老墨涩勉而书之"
        },
        {
            "title": "珙侍者之沔",
            "content": "汉江漠漠向东流，摝蚬捞虾休未休。蒲叶半凋秋著岸，子归无口笑岩头。",
            "comment": ""
        },
        {
            "title": "文广寺",
            "content": "云中玉磬无时响，木未金灯永夜明。胜地正级人罕到，古今门户未尝扃。",
            "comment": ""
        },
        {
            "title": "村乐图",
            "content": "一年田地熟，赋外乐天真，便不打鼓笛，也是太平人。",
            "comment": ""
        },
        {
            "title": "此轩",
            "content": "一梁对一柱，绰绰自横陈。谁拟复谁即，温然无故新。",
            "comment": ""
        },
        {
            "title": "海首座号怒涛",
            "content": "忧国忧民日夜惊，攧天攧地作雷鸣。子胥此去休烦恼，百谷来朝一样清。",
            "comment": ""
        },
        {
            "title": "偈颂十七首",
            "content": "金碑刮膜，自病难医。利剑挥空，逃踪莫及。何以横拈尘尾，抑挫来机。杀活虽殊，对扬有淮，什麽人得此三味。一二三，三二一。",
            "comment": ""
        },
        {
            "title": "偈颂二十一首",
            "content": "上元新节，处处烧灯，都城巷陌，市廛邸店。观者如堵，惟复灯来眼底，眼到灯边。",
            "comment": ""
        },
        {
            "title": "墨戏屠生善老融牛",
            "content": "草木传真笔力高，戴嵩牛在一秋毫。此行莫拟天台去，忍作孤僧过石桥。",
            "comment": ""
        },
        {
            "title": "净覃藏主请赞",
            "content": "容易肯人，难与共语。竹篦头借之如金，禅休角魏之如土。净覃知藏善知机，电光影里分宾主。",
            "comment": ""
        },
        {
            "title": "安座主更衣",
            "content": "良遂曾敲麻谷门，不相漫处主宾分。子来亲见虚常叟，两耳垂肩坐白云。",
            "comment": ""
        },
        {
            "title": "次白云端和尚韵礼杨岐会禅师塔",
            "content": "来拜东山祖，峰高日未央。遐瞻心已足，右绕兴何长。啼鸟惊人去，飞花过水香。西河牙爪在，曾不愧汾阳。",
            "comment": ""
        },
        {
            "title": "玄黄不真",
            "content": "万物自全璧，蒙庄安可刘。月高松影细，风急雁行低。谁把丹青入，难将竹帛题。寒山应笑我，携手职云泥。",
            "comment": ""
        },
        {
            "title": "颂古一百首",
            "content": "发言先要心无愧，遣事应须理处长。莫学里干无信者，从朝至暮错商量。",
            "comment": ""
        },
        {
            "title": "颂古一百首",
            "content": "楼上赞声资菜色，蓦然突出老菸菟。迢迢古路无遮障，双眼如铃谁敢逾。",
            "comment": ""
        },
        {
            "title": "颂古一百首",
            "content": "脚跟不断红丝线，掉臂乾坤自在行。塞壑填沟无处著。妇来依旧两眉横。",
            "comment": ""
        },
        {
            "title": "本禅人烂柴",
            "content": "祗为到头乾不尽，纵饶见火亦难吹。年来岁往消磨去，不许春风管带伊。",
            "comment": ""
        },
        {
            "title": "针生大阬",
            "content": "假道针锋上，行藏云水中。且非心法妙，自是手头通。前辈多遗偈，灵襟出众工。明朝何处去，黄叶度溪风。",
            "comment": ""
        },
        {
            "title": "顺宗问鹅湖大义禅师图赞",
            "content": "当机一句避天关，海阔山遥岂等闲。堪笑冬瓜长龙侗，翻成瓠子曲弯弯。",
            "comment": ""
        },
        {
            "title": "颂古一百首",
            "content": "拄天拄地黑如漆，不分书作是何物。拈花抛向屎坑中，火里红莲香拂拂。",
            "comment": ""
        },
        {
            "title": "送炳记",
            "content": "心镜频磨发渐斑，照临今古未尝干。已知所得离文字，此去禅棲必有山。",
            "comment": ""
        },
        {
            "title": "颂古一百首",
            "content": "入门句子已先酬，唤去呼来第二头。到此不知茶味者，纷纷空买洞庭舟。",
            "comment": ""
        },
        {
            "title": "净覃藏主游方",
            "content": "丛林荒落水云寒。风味辛酸话转难。隐隐一枝一外去，不知何处择人安。",
            "comment": ""
        },
        {
            "title": "示惠灵为僧",
            "content": "惠性何如见性通，要教灵验显吾宗。剩地扬下坠腰石，笑捧衣盂继祖风。",
            "comment": ""
        },
        {
            "title": "孤山",
            "content": "黯黯青青一望中，迥然不与众峰同。白云散尽江天晓，想见人间无路通。",
            "comment": ""
        },
        {
            "title": "颂古一百首",
            "content": "大人境界终难到，到后如何说向人。不是当人知见力，莫将知见别疏亲。",
            "comment": ""
        },
        {
            "title": "颂古一百首",
            "content": "此行莫拟几时回，此去应须到五台。若过曼殊放光处，殷勤为我记归来。",
            "comment": ""
        },
        {
            "title": "云山小景",
            "content": "渺渺晴烟薄，苍苍古树昏。天涯殊未足，对此暗消魂。",
            "comment": ""
        },
        {
            "title": "偈颂十七首",
            "content": "怀州牛吃禾，益州马复胀。天下觅医人，灸猪左膊上。",
            "comment": ""
        },
        {
            "title": "送鄱阳复道者",
            "content": "相逢首人漆双瞳，衣衫零落迎秋风。甘将百骸作泥土，冷笑万事如展蓬。当今祖道薄如纸，瓦缶雷鸣闹人耳。正音却作画线悬，两手枕胸泪如洗。行行不惜两茎眉，魔宫虎穴俱探窥。山穷桥断始得路，伎俩尽时方见伊。",
            "comment": ""
        },
        {
            "title": "磻溪禅子请赞",
            "content": "怒气噀人，殊不可犯。虽有盖胆毛，肯无验人眼。是亦划，非亦划。咬定牙关，一生担板。",
            "comment": ""
        },
        {
            "title": "偈颂二十一首",
            "content": "秋风吹晓露，秋雨送秋炎。祖师门下客，无处不咨参。前程忽撞著个金口木舌汉。",
            "comment": ""
        },
        {
            "title": "法光藏主之南徐",
            "content": "三呼檮一愧灵襟，湖海丛林已遍寻。忘却飞猿旧时路，到头曾不厌初心。",
            "comment": ""
        },
        {
            "title": "偈颂二十一首",
            "content": "夫蛊者最灵通，不期而会，不约而同。拶著崖崩石裂，抛出金圈栗蓬。惊倒露柱，哧煞灯笼。不知何处夫毒种，元来门里有虫。",
            "comment": ""
        },
        {
            "title": "宣知客归江心",
            "content": "风帽云巾历所期，问津保似到家时。曲阑半倚重杨外，潮落潮生祗自知。",
            "comment": ""
        },
        {
            "title": "送逢侍者",
            "content": "销铄精微复见人，青鞋蹈破几重云。鹫峰孤顶来辞我，祗有秋光可共分。",
            "comment": ""
        },
        {
            "title": "度剑石",
            "content": "云骨深埋草莽中，竟传秦王试灵锋。旧痕尚带春苔绿，一罅能生偃草风。",
            "comment": ""
        },
        {
            "title": "示内记藻侍者",
            "content": "当年济北辞黄檗，索火之机屈未伸。今日子孙开活眼，老南元是读书人。",
            "comment": ""
        },
        {
            "title": "庆远俊长老请赞",
            "content": "老不死，心未灰。触著恶发，青天怒雷。引得虎头燕颔，竞起丛林祸胎。点著便领，何其俊领，何其俊哉。",
            "comment": ""
        },
        {
            "title": "颂古一百首",
            "content": "有力量人终是别，等闲垂手便相应。如何夜半扶桑日，推上须弥最上层。",
            "comment": ""
        },
        {
            "title": "颂古一百首",
            "content": "拟从险处放身时，那个商量不皱眉，不动毫芒亲到底，眼睛皮绽盖须弥。",
            "comment": ""
        },
        {
            "title": "和秉彝李君五偈",
            "content": "呈瑞喧传是有年，眼前分晓被人谩。自家冷暖知来处，老骨从前不怕寒。",
            "comment": ""
        },
        {
            "title": "偈颂十七首",
            "content": "丁宁损君德，无言真有功。任从沧海变，终不为君通。",
            "comment": ""
        },
        {
            "title": "赠许居士",
            "content": "山仪不里庞公帽，軃袖深藏传老槌。敲磕诸方应未已，眼头乖角少人知。",
            "comment": ""
        },
        {
            "title": "颂古一百首",
            "content": "风冷蒹葭雨作秋，倚门无意谒诸侯。明年再决龙蛇阵，塞北安南一道收。",
            "comment": ""
        },
        {
            "title": "偈颂十七首",
            "content": "有意待不来，无心忽会面。顶发垂丝，眼光如电。说尽湖海风波，论量柴米贵贱。更有一处少人知，也是重安眼上眉。",
            "comment": ""
        },
        {
            "title": "颂古一百首",
            "content": "宁辨人间是与非，生来屈盾眼如眉。不因说著当年事，万古千秋那得知。",
            "comment": ""
        },
        {
            "title": "君子有所思",
            "content": "孤舟十万里，委命在危流。五叶芬芳后，神州法已秋。",
            "comment": ""
        },
        {
            "title": "和秉彝李君五偈",
            "content": "炉边呵冻得能多，端石无辜日夜磨。却把悼词为雪咏，诗魔难敌胜修罗。",
            "comment": ""
        },
        {
            "title": "溥禅者四还",
            "content": "梅影稀疏兰叶香，吴中水草越中行。荒田触目无人拣，款款归来带月耕。",
            "comment": ""
        },
        {
            "title": "灵山听猿斋祖首座号无传",
            "content": "龙猛因缘会北斋，轰轰南岳到荆溪。宏纲若谓无人举，谁听孤猿月下啼。",
            "comment": ""
        },
        {
            "title": "端书记赴云城辟命",
            "content": "不游文节入祗园，刍草风香春正妍。要识根茎来处远，葛仙丹井冷云边。",
            "comment": ""
        },
        {
            "title": "颂古一百首",
            "content": "担板汉，没拘束。饿死首阳山，誓不食周粟。",
            "comment": ""
        },
        {
            "title": "上四明守黄侍郎辞延福",
            "content": "雨化仁陶德愈馨，如春物物自生成。昔年秀水曾观政，却与鄞江一样清。",
            "comment": ""
        },
        {
            "title": "弥藏主归潮阳",
            "content": "穆穆林见老成，江湖约我复同盟。鳄乡未话腥风起，春雪初消好问程。",
            "comment": ""
        },
        {
            "title": "寄东湖溥侍者",
            "content": "声前未举已先知，曾用输机陷国师。险处与谁分胜负，苹花汀草暗相宜。",
            "comment": ""
        },
        {
            "title": "送小师无二回中川",
            "content": "蜃江来访竺山春，贵尔寻师已得人。莫学横趋未归客，至今尘土满衣巾。",
            "comment": ""
        },
        {
            "title": "贤侍者号木翁",
            "content": "录曲轮囷儿似痴，春风化鸟自忘机。年来老大混无用，一任丛林鼓是非。",
            "comment": ""
        },
        {
            "title": "颂古一百首",
            "content": "春暖山桃次第红，翩翩蝴蝶斩芳丛。蓦然一阵狂风至，辊入花枝不见踪。",
            "comment": ""
        },
        {
            "title": "荷鹭",
            "content": "蒲叶吹秋，水天漠漠。敛影肃心，意不在吸。",
            "comment": ""
        },
        {
            "title": "颂古一百首",
            "content": "老婆心切日忡忡，恐堕他家虀瓮中。消息得来胡乱后，江西宗派好流通。",
            "comment": ""
        },
        {
            "title": "花雨亭",
            "content": "昔人曾此谈空有，花雨纷纷绕座寒。堪笑空生无伎两，不曾开口被人瞒。",
            "comment": ""
        },
        {
            "title": "偈颂十七首",
            "content": "或隐或显，有亏有盈。为天上无私鉴，实人间照夜之灯。寻常多是论三五，惟有今宵分外明。",
            "comment": ""
        },
        {
            "title": "颂古一百首",
            "content": "野水浮轻楫，暖烟生紫苇。晚来湖上望，多是罟鱼人。",
            "comment": ""
        },
        {
            "title": "黄檗礼佛掌宣宗图赞",
            "content": "七赤之躯，额有圆珠。问著便掌，胆大心粗。不是大中天子，几乎唤马作驴。大家水底按葫芦。",
            "comment": ""
        },
        {
            "title": "题书画什后",
            "content": "发挥多古迹，优彼色丝辞。逸少观鹅处，玄晖纵墨时。室虚蛟自触，神久树生悲。得处何机感，寻披当尔思。",
            "comment": ""
        },
        {
            "title": "衍巩珙三衬德之国清",
            "content": "谁知三隐寂寥中，因话寻盟别鹫峰。相送当门有修竹，为君叶叶起清风。",
            "comment": ""
        },
        {
            "title": "赵王访赵州州不下禅休图赞",
            "content": "坚不刚，柔不弱。七百甲子老翁，偏要用此一著。列土王来下休，高风千古为标格。",
            "comment": ""
        },
        {
            "title": "景和尚号石庵",
            "content": "空岩为怀薜萝门，天巧浑无斧鉴痕。花鸟不来云自合，竖拳消息与谁论。",
            "comment": ""
        },
        {
            "title": "偈颂二十一首",
            "content": "西天末叶，东土初枝。趑趄梁魏兮形影相吊，冷坐嵩少兮路径委蛇。将谓单传直指，谁知一握乱丝。骂底恨底患在为人之师。今则枝枯叶陨，敷茂何期。有屈明胆无雪处，临风只可自嘘戏。聊陈菲供，来兮鉴诸。",
            "comment": ""
        },
        {
            "title": "德信西上",
            "content": "出门溪叶乱纷纷，欲去重寻旧主人。礁下莫辞腰石冷，古鞭花绽不干春。",
            "comment": ""
        },
        {
            "title": "送胜禅者",
            "content": "别我芝岩旧主情，松堂月冷露华清。古桐高佩知保处，会听百滩流水声。",
            "comment": ""
        },
        {
            "title": "万松山赠张省元",
            "content": "铣爷无门扉不通，静如古井鉴秋容。乐天自得道中术，时引清风吹万松。",
            "comment": ""
        },
        {
            "title": "颂古一百首",
            "content": "夜半三更来讨火，我骂你兮你骂我。相唤相呼归未归，也有无衣草里坐。",
            "comment": ""
        },
        {
            "title": "颂古一百首",
            "content": "夜阑天际堕金盆，膝上焦桐调转新。易水悲风轻按指，鸾胶难续断肠人。",
            "comment": ""
        },
        {
            "title": "颂古一百首",
            "content": "拔树鸣条浩浩风，雨云翻覆在其中。千波万浪惊天地，到海方知信不通。",
            "comment": ""
        },
        {
            "title": "寄节维那",
            "content": "几度忘言话克宾，丛林音响许谁闻。海山秋夜对孤月，应记北高峰顶云。",
            "comment": ""
        },
        {
            "title": "送泰者梨",
            "content": "井梧初随别芝园，棕笠秋行过海边。沙上有人搏律虎，谓言轻钞未曾诠。",
            "comment": ""
        },
        {
            "title": "物我两忘",
            "content": "居常多不器，情为尽方知。有眼挂空壁，无心合祖师。衲穿随手补，客至下阶迟。或问虚常叟，殷勤说向伊。",
            "comment": ""
        },
        {
            "title": "颂古一百首",
            "content": "世路风波只自知，见人多是不扬眉。呼灯隔夜书名纸，未审朱门复见谁。",
            "comment": ""
        },
        {
            "title": "颂古一百首",
            "content": "石润非玉，水丽非金。大禹决而西泝，卞和泣而陆沈。",
            "comment": ""
        },
        {
            "title": "傅禅人空谷",
            "content": "洞然非洞亦非盘，个里有神谁解看，未启口前先应诺，听时莫被耳根谩。",
            "comment": ""
        },
        {
            "title": "北山庵居",
            "content": "祖担终难荷，岩棲尽可攀。爱闲嫌日短，遇兴不知还。谷啸风搏虎，窗明月启关。余生无异范，赢得放疏顽。",
            "comment": ""
        },
        {
            "title": "颂古一百首",
            "content": "象王象子尽相随，岩上人看蹄蹈蹄。香草细餐知饱足，归来不待日头低。",
            "comment": ""
        },
        {
            "title": "送鉴座主",
            "content": "纸灯吹灭尚迂回，直至如今心未灰。台石鲜花将半蚀，不知焚钞复谁来。",
            "comment": ""
        },
        {
            "title": "偈颂十七首",
            "content": "道人猛利难亲近，漾笠中流验作家。忆昔高人何处去，夜深和月过平沙。",
            "comment": ""
        },
        {
            "title": "白赋息耕",
            "content": "叶深烟气暖，杭软骨毛香。巢许垂清节，临流不尔忘。",
            "comment": ""
        },
        {
            "title": "颂古一百首",
            "content": "隔水何人歌竹枝，动人情思极幽微。夜深转入单入调，月郎风高听者稀。",
            "comment": ""
        },
        {
            "title": "珪禅者号石翁",
            "content": "逃空劫外已苍然，玩水观山得几年。闻说听经曾肯首，老来无力补青天。",
            "comment": ""
        },
        {
            "title": "慧禅人这万年",
            "content": "鼠入钱筒伎已穷，十年踪迹眼头空。如今又问平田路，山舍半吹黄叶风。",
            "comment": ""
        },
        {
            "title": "妙高",
            "content": "松枯石老冻云垂，到此虚空渐觉低。脚力尽时清兴远，与谁携手上天梯。",
            "comment": ""
        },
        {
            "title": "偈颂十七首",
            "content": "尽信书不如我书，识得个字不如忘却个字。九经诸子徒尔藻饰，一大藏教尽是药方。分明对物收税，何用商量一叶扁舟载大唐。",
            "comment": ""
        },
        {
            "title": "偈颂十七首",
            "content": "城东圣母坐莲台，大地众生正眼开。与佛同生嫌见佛，一身难作二如来。",
            "comment": ""
        },
        {
            "title": "颂古一百首",
            "content": "抛来撒去互施呈，地狱门前鬼眼睛，觑破髑髅肝胆外，摩醯顶上复重明。",
            "comment": ""
        },
        {
            "title": "冷泉送文禅者之天台",
            "content": "惠理呼猿日，葛仙成道时。地胜人难到，去来谁得知。",
            "comment": ""
        },
        {
            "title": "送先侍者",
            "content": "半怯春寒病未甦，出辩护人无力为三呼。诸方辣手如灵验，秋晚应归捋虎须。",
            "comment": ""
        },
        {
            "title": "颂古一百首",
            "content": "弥漫万树梨花雨，冻玉堤边水欲流。顷刻阳鸟升太白，那时浑不见踪由。",
            "comment": ""
        },
        {
            "title": "镌者任廷",
            "content": "入石入木知分数，古篆今篆攻岂难。祗因雕巧失真体，不见全文在世间。",
            "comment": ""
        },
        {
            "title": "通藏主之南国",
            "content": "春入长淮野烧青，六朝遗事镜中明。临岩细剥苔纹看，太半无人知姓名。",
            "comment": ""
        },
        {
            "title": "颂古一百首",
            "content": "见说闽山多蛊毒，千方百计避无由。殇中既有催魂鬼，一命还他方始休。",
            "comment": ""
        },
        {
            "title": "大义庵主",
            "content": "山根旋缚尖头屋，溪上新开数亩田。老矣不能得殿手，倚筇凝目送寒烟。",
            "comment": ""
        },
        {
            "title": "颂古一百首",
            "content": "野犴鸣，狮子吼。丧尽生涯，不容天口。",
            "comment": ""
        },
        {
            "title": "茶寄楼司令",
            "content": "暖风雀舌闹芳丛，出焙封题献至公。梅麓自来调鼎手，暂时勺水听松风。",
            "comment": ""
        },
        {
            "title": "偈颂二十一首",
            "content": "四达皇皇，无边无表，因甚有新有旧。会得此去汉阳不远，不然黄鹤楼前鹦鹉洲。",
            "comment": ""
        },
        {
            "title": "颂古一百首",
            "content": "一日须来三五度，有时欢喜有时嗔。改头换面休疑著，元是尖檐帽下人。",
            "comment": ""
        },
        {
            "title": "文禅人临衰北堂",
            "content": "卷衣东去泪沾巾，兰谷见香二月春。天地豁空舒笑眼，不知谁是报亲人。",
            "comment": ""
        },
        {
            "title": "上竺池院归鹫峰庵",
            "content": "鹫岭心旌动，池边影渐疏。一生无定力，七十尚多居。细雨洒松坞，凉风挽竹舆。白云相望处，跼蹐自渠渠。",
            "comment": ""
        },
        {
            "title": "来知客慈峰之乳窦瞻礼明觉塔",
            "content": "湖边问路入深云，十载心香一炷焚。不见隐之真隐处，晓风凌露叶初闻。",
            "comment": ""
        },
        {
            "title": "颂古一百首",
            "content": "石头路险人难到，到者主知滑似苔。两度三回虽达倒，满身泥水又归来。",
            "comment": ""
        },
        {
            "title": "颂古一百首",
            "content": "扶过断桥水，伴归明月村。只知途路远，不觉黄昏到。",
            "comment": ""
        },
        {
            "title": "日本源侍者游台雁",
            "content": "师道严明善应酬，石桥过了问龙湫。一花一草人皆见，是子知机独点头。",
            "comment": ""
        },
        {
            "title": "点头石",
            "content": "大包才剖碍人间，日炙风吹转放顽。见说听经曾肯首，更须来透铁门关。",
            "comment": ""
        },
        {
            "title": "齐禅者之道场",
            "content": "峰从险处自孤起，石到虎边飞冽泉。门户既难子宜去，莫辞深雪立庭前。",
            "comment": ""
        },
        {
            "title": "上四明守黄侍郎辞延福",
            "content": "石休久矣卧云林，六十银丝两鬓侵。海上浮杯心已息，掬溪容我窃棠阴。",
            "comment": ""
        },
        {
            "title": "立禅入平山",
            "content": "依依远势接云根，有路何曾气急人。泽广既知藏不得，异花灵草自生春。",
            "comment": ""
        },
        {
            "title": "心侍者归省",
            "content": "露叶萧萧月满庭，秋来多梦老人星。海山印渚知吾处，终不深云独掩扃。",
            "comment": ""
        },
        {
            "title": "荷衣沼",
            "content": "水面绿盘擎雨出，临风几度倚阑干。不知暖气有多少，老子年年得御寒。",
            "comment": ""
        },
        {
            "title": "辞世颂",
            "content": "八十五年，佛祖不识。掉臂便行，太虚绝迹。",
            "comment": ""
        },
        {
            "title": "生公讲台",
            "content": "鳞皴瘦石笼寒藓，千石遗踪意转新，纵使天花来堕席，何如缄口过残春。",
            "comment": ""
        },
        {
            "title": "偈颂十七首",
            "content": "七步周行犹仿佛。指天指地不分明。是非既落傍人耳，洗到驴年也不清。",
            "comment": ""
        },
        {
            "title": "颂古一百首",
            "content": "青牛仙去不虚传，常用虚中落断边。自是一生多蹇薄，夜深犹产古皇前。",
            "comment": ""
        },
        {
            "title": "颂古一百首",
            "content": "不设陷井，不挥雪刃一箭穿杨，神目不瞬。翻思昔日李将军，射虎之机犹是钝。",
            "comment": ""
        },
        {
            "title": "千人座",
            "content": "苍崖险处坦然平，万指曾不此听经。若谓生公消息远，一声啼鸟共谁听。",
            "comment": ""
        },
        {
            "title": "德惟侍者巡",
            "content": "岩桂初飘好问津，软风轻结露华新。诸方不用多招手，自有寻香逐臭人。",
            "comment": ""
        },
        {
            "title": "飞雪",
            "content": "黑风衮衮六花轻，天列阴岩势欲倾。到此只知肤粟冷，夜深谁听瀑泉声。",
            "comment": ""
        },
        {
            "title": "偈颂十七首",
            "content": "渡江风倚芦梢碧，夜深金殿人相忆。此土西天卖不行，千古万古成狼藉。当良月蓂敷五叶之辰，孰谓韬共光，晦其迹。熏炉茗碗想遗音，分明对面不相识。",
            "comment": ""
        },
        {
            "title": "偈颂十七首",
            "content": "朝朝相似，日日一般。见面受用，千难万难。因思临济掌黄檗，何以华亭把钓竿。",
            "comment": ""
        },
        {
            "title": "颂古一百首",
            "content": "有佛无佛不得住，三千里外无凭据。赵州赢得口皮光，却是者僧知落处。",
            "comment": ""
        },
        {
            "title": "缘对",
            "content": "石休偃月梦魂冷，溪水写真癯影清。平生矻矻自忘我，世外不知谁可盟。",
            "comment": ""
        },
        {
            "title": "答洞阳居士糜监丞",
            "content": "冷冰冰地洞阳春，橐签乾坤万物新。抛下葛藤提不起，不知缠缚几多人。",
            "comment": ""
        },
        {
            "title": "方月上人幽室",
            "content": "竹里池清云屋深，万机冥合道人心。有门不是无人到，自是灵踪不可寻。",
            "comment": ""
        },
        {
            "title": "通禅客进纳",
            "content": "衲僧肘后个灵符，谁管从前有与无。片板不能担到底，又来依样画葫芦。",
            "comment": ""
        },
        {
            "title": "颂古一百首",
            "content": "一棚傀儡木雕成，半是神形半鬼形。歌鼓歇时天未晓，尚余寒月挂疏棂。",
            "comment": ""
        },
        {
            "title": "日本照禅者欲得数径以述怀赠之",
            "content": "世路多巘险，无思不研穷。平生见诸老，今日自成翁。认字眼犹绽，过谭耳尚聋。",
            "comment": ""
        },
        {
            "title": "历道人字弗云",
            "content": "身随虚空如梦觉，万机截断任天真。单单留得娘生口，个事如何说向人。",
            "comment": ""
        },
        {
            "title": "淮侍者归省",
            "content": "山空木落岸云轻，吹面霜风有几程。明月修江归梦刀，入门先祝老人星。",
            "comment": ""
        },
        {
            "title": "偈颂二十一首",
            "content": "忧民恤物敛天威，坐断乾坤肃四夷。先放腊梅凝瑞雪，次教春色到瑶池。",
            "comment": ""
        },
        {
            "title": "颂古一百首",
            "content": "辽空一箭九重城，雪老门风尽有声。见说禁班宣号令，那边浑不许人行。",
            "comment": ""
        },
        {
            "title": "颂古一百首",
            "content": "含糊一世无分晓，开口何尝在舌头。万古业风吹不尽，又随月色过罗浮。",
            "comment": ""
        },
        {
            "title": "荷鹭",
            "content": "沙嘴坡头，枯荷影里。清兴忽来，一息千里。",
            "comment": ""
        },
        {
            "title": "惟侍者号曲江",
            "content": "源脉滔滔古岸头，往来终是碍行舟。无风激起千寻浪，到海方知是逆流。",
            "comment": ""
        },
        {
            "title": "庞居士阖家都去图赞",
            "content": "神出鬼没，接响承虚。这一火络，邪法难扶。互将鱼目作明珠，笑倒西天碧眼胡。",
            "comment": ""
        },
        {
            "title": "登祝融峰",
            "content": "南岳诸峰七十二，惟有祝融峰最高。九千七百三十丈，下视寰海如秋豪。岷发报华顶远俯伏，九华五老来相朝。上封老僧日无事，兴来以手摩云霄。",
            "comment": ""
        },
        {
            "title": "颂古一百首",
            "content": "烈焰澜翻为说时，百千诸佛尽攒眉。梵音深远难明辨，只许韶阳雪老知。",
            "comment": ""
        },
        {
            "title": "隐侍者游乳峰",
            "content": "窦深惟古雪，霄岸更危峦。到者难披顶，寻师多卖单。无时云气重，长带瀑声寒。挨得入门句，归来示我看。",
            "comment": ""
        },
        {
            "title": "销印",
            "content": "铁鞋无底饱风霜，岁晚归来卧石休。一对眼睛乌律律，半随云影挂寒堂。",
            "comment": ""
        },
        {
            "title": "送僧之严",
            "content": "对薄方话萝窗底，又握山藤破晓烟。领取桐江到家句，子规啼在月明前。",
            "comment": ""
        },
        {
            "title": "酬李寄轩",
            "content": "寄傲知何所，行藏匪一轩。究心无别旨，鸣道有来源。未先通理不，声诗不在言。相期湖上寺，执手听啼猿。",
            "comment": ""
        },
        {
            "title": "庄宗宣兴化问答图赞",
            "content": "君臣庆会豁余机，百亿山河尽贡归。拈起太平无价宝，乾坤何处不光辉。",
            "comment": ""
        },
        {
            "title": "送了侍者游台山",
            "content": "慕膻高举兴何穷，秋在黄芦叶里风。已慢示明如蹈火，白云深处见岩翁。",
            "comment": ""
        },
        {
            "title": "就明书怀",
            "content": "流菜非深隐，那堪复故山。未能忘影迹，终是碍人间。白发吟边短，清灯话里闲。江湖有新梦，何日出松关。",
            "comment": ""
        },
        {
            "title": "独舫轩",
            "content": "踪迹浑如漾绿漪，画桡曾不近渔矶。有时梦落秋江去，短笛横吹戴月归。",
            "comment": ""
        },
        {
            "title": "冬夜示俊侍者",
            "content": "守得乌薪暖气回，夜深寒重易成灰。因思百丈重挑拨，转使沩山眼不开。",
            "comment": ""
        },
        {
            "title": "无补侍者游方",
            "content": "索索青鞋蹈晓霜，逢人屈指问诸方。有无探讨归来日，粪火堆边话短长。",
            "comment": ""
        },
        {
            "title": "云谷术士",
            "content": "出则无心应有声，眇然天地亦难铭。可中别有通神处，见说年来分外灵。",
            "comment": ""
        },
        {
            "title": "送永嘉祖意禅人",
            "content": "识得祖师端的意，迢迢千里扣知音。当机一喝忘情谓，归兴犹如虎出林。",
            "comment": ""
        },
        {
            "title": "沔禅人之雁荡",
            "content": "风高木落雁山秋，鞭起无依穴鼻牛。村草步头挂不住，大方随处有良畴。",
            "comment": ""
        },
        {
            "title": "阅侍者镜潭",
            "content": "雨过天风静，波光似铸成。不须频鉴照，妍丑自分明。",
            "comment": ""
        },
        {
            "title": "观山水图留休禅者",
            "content": "近远何多趣，难将尺寸求。向来披岳顶，今已偏神州。水肃苍林晚，寒生玉井秋。圆蒲冷相对，时与话峰头。",
            "comment": ""
        },
        {
            "title": "剑池",
            "content": "石壁千寻势险巘，下临寒玉浸蟾辉。古今我少凭阑者，亲见干将到底稀。",
            "comment": ""
        },
        {
            "title": "阄观音背不陆帧",
            "content": "吉祥大士舍全身，要使迷途脱苦轮。无奈众生难教化，天堂地狱又重新。",
            "comment": ""
        },
        {
            "title": "棘林",
            "content": "海凤飞来不敢棲，旧条新刺利如锥。茫茫出得出不得，只许拚身到者知。",
            "comment": ""
        },
        {
            "title": "废寺",
            "content": "入眼荒蓁古殿秋，岁华迁谢没人修。夜深静听风瓯语，似骂檀那不点头。",
            "comment": ""
        },
        {
            "title": "送僧省母",
            "content": "十年来入浙东西，捱得头荒露伏犀。因话编蒲米山老，不禁秋夜听莎鸡。",
            "comment": ""
        },
        {
            "title": "颂古一百首",
            "content": "望见杀竿回首去，脚跟三十谩轻酬。人言阆苑化千树，不直仙家十二楼。",
            "comment": ""
        },
        {
            "title": "颂古一百首",
            "content": "紫金光聚照山河，天上人间意气多。曾勑文殊领徒众，毗耶城里问维摩。",
            "comment": ""
        },
        {
            "title": "颂古一百首",
            "content": "铁壁迸开云片片，黑出辊出月团团。就中明暗相陵处，天外出头谁解看。",
            "comment": ""
        },
        {
            "title": "庆藏主之南屏",
            "content": "曾向殊方典竺坟，丛林有声张吾军。天寒岁晚重寻旧，莫负青鞋蹈冻云。",
            "comment": ""
        },
        {
            "title": "颂古一百首",
            "content": "五逆闻雷慊慊然，寻常争敢与会宣。自从六十轻酬后，济北驴名不浪传。",
            "comment": ""
        },
        {
            "title": "和秉彝李君五偈",
            "content": "晓听君臣庆贺时，六街如书不曾迷。普贤境界应垂问，手诏来时见紫泥。",
            "comment": ""
        },
        {
            "title": "颂古一百首",
            "content": "曾落石霜机外笏，又扶粗行到唐天。只将四海垂纶手，虾蟹鱼龙一串穿。",
            "comment": ""
        },
        {
            "title": "岩泉应虚室",
            "content": "天籁发中静，峰高远出云。有来非眼听，无处足心闻，蒲冷禅衣弊，空虚月影分。大功终不宰，纵尔自云云。",
            "comment": ""
        },
        {
            "title": "颂古一百首",
            "content": "灵山一别无碑记，三度亲曾作国王。拄杖再探知远近，眇然天地略玄黄。",
            "comment": ""
        },
        {
            "title": "寄雪窦足首坐",
            "content": "光芒曾不著织埃，拂拭磨砻心已灰。秋夜不禁猿啸月，与谁同上妙高台。",
            "comment": ""
        },
        {
            "title": "颂古一百首",
            "content": "青山白云，碧溪萝月。画虎成狸，只得一橛。",
            "comment": ""
        },
        {
            "title": "颂古一百首",
            "content": "一重山子一重云，行尽天涯转苦辛。蓦劄归来屋里坐，落花啼鸟一般春。",
            "comment": ""
        },
        {
            "title": "颂古一百首",
            "content": "各将财本去经营，上国如天好趁晴。未出门时先算帐，如何得到凤凰城。",
            "comment": ""
        },
        {
            "title": "回雁峰晚望",
            "content": "孤筇影落清相外，看尽归云敛复翔。身世悠悠心自许，几回到此立斜阳。",
            "comment": ""
        },
        {
            "title": "颂古一百首",
            "content": "百年犹恐没人知，名字仍交厅胁题。入水入泥难放牧，仰山只得半边骑。",
            "comment": ""
        },
        {
            "title": "示明禅者",
            "content": "面壁风规久寂寥，儿孙旋旋立新条。不知断臂缘何事，血洒空庭雪未消。",
            "comment": ""
        },
        {
            "title": "求猫子",
            "content": "堂上新生虎面狸，千金许我不应移。家寒故是无偷鼠，要见翻身上树时。",
            "comment": ""
        },
        {
            "title": "游金华洞天",
            "content": "飕飕岩溜静边闻，到到仙凡咫尺分。鹤驾朝真可日返，洞门终日锁寒云。",
            "comment": ""
        },
        {
            "title": "偈颂二十一首",
            "content": "吽{左口右发}吒喇竭节，地转天回难辨别。不使松源省数钱，惯衲僧锁口诀。同死不同生，特地成途辙，秋风影里重罗列。义断情忘四十年，何时待得龟成鳖。",
            "comment": ""
        },
        {
            "title": "明知客江心访竺峰",
            "content": "历尽风霜貌不枯，髑髅前下死工夫。檮林句了千钧重，江上归来记得无。",
            "comment": ""
        },
        {
            "title": "偈颂二十一首",
            "content": "诸人知处良遂知，良遂知处人不知。因思积雨花狼藉，空写愁肠说向谁。",
            "comment": ""
        },
        {
            "title": "断桥",
            "content": "瞎驴一蹈两头空，便与寻常咱不同。寸步却成千里隔，纷纷多在半途中。",
            "comment": ""
        },
        {
            "title": "山行示思穆侍者",
            "content": "春水绿浮影，山光泻入怀。因思善牧者，随分纳些些。",
            "comment": ""
        },
        {
            "title": "渊禅人之乳峰",
            "content": "渊默雷声善发机，钝根难下顶门椎。青霜黄叶压穷野，急急归来见隐之。",
            "comment": ""
        },
        {
            "title": "偈颂十七首",
            "content": "群阴剥尽一阳生，又见东山水上行。冷笑云门多口老，却来日午打三更。",
            "comment": ""
        },
        {
            "title": "送文瘦牛",
            "content": "一味清寒骨拄皮，且无心力去扶犁。江湖尽尽有闲地，况是春风草长时。",
            "comment": ""
        },
        {
            "title": "径山西寮众老郎请赞",
            "content": "霜严气烈，山空月明。涵养有得，划削不平。拈起则佛祖不识，放下也草木争荣。捱到凌霄八十四，谁知名重九重城。",
            "comment": ""
        },
        {
            "title": "颂古三首",
            "content": "力在如今作用时，情存毫忽便成欺。谁知修水千峰碧，尽入秋风一瘦藜。",
            "comment": ""
        },
        {
            "title": "寄都省罗太尉",
            "content": "海涵山育气如春，内相声华中外闻。纲纪禁庭天宠密，金当长染御炉熏。",
            "comment": ""
        },
        {
            "title": "阅宗镜录",
            "content": "百卷非文字，精探海藏深。老胡三寸舌，镜主几生心。力破尘劳纲，能销旷劫金。归原何所似，花底啭灵禽。",
            "comment": ""
        },
        {
            "title": "小吴轩",
            "content": "结茅初不为孤峰，祗爱登临眼底空。风淡云收见天末，始知吴在一毫中。",
            "comment": ""
        },
        {
            "title": "西蜀言道士昔同夏岳山三十年后著僧伽梨衣复",
            "content": "不拜星坛不步虚，裂冠来下死工夫。地炉深处烧红叶，曾记三生旧话无。",
            "comment": "【注释】【原题】：西蜀言道士昔同夏岳山三十年后著僧伽梨衣复会于双林"
        },
        {
            "title": "净发吴生",
            "content": "适意我云水，寻幽访所知。曾於竺峰下，会见宝溪时。巧理数茎发，清分两点眉。忽忘心手处，何谓不如斯。",
            "comment": ""
        },
        {
            "title": "颂古一百首",
            "content": "真甚破沙盆，掀翻海岳昏。顶门真个瞎，个古累儿孙。",
            "comment": ""
        },
        {
            "title": "泳侍者不受育王藏主",
            "content": "动空田地自由身，眼绽无心典竺坟。探讨正音谁可拟，调高终是遏行云。",
            "comment": ""
        },
        {
            "title": "潭老号古渊",
            "content": "蛟龙窟宅初无底，神禹难穷浅与深。好把凝流消息子，沛然为雨活丛林。",
            "comment": ""
        },
        {
            "title": "颂古一百首",
            "content": "万仞岩头拚得去，不知何处觅全尸。业风吹起再甦醒，却问如今是甚时。",
            "comment": ""
        },
        {
            "title": "游棲霞观",
            "content": "海上多幽迹，寻碑始得名。仙成丹灶冷，霞暖地花生。有鹤久不死，见人长欲鸣。坛西羽衣子，知我不虚行。",
            "comment": ""
        },
        {
            "title": "渔父",
            "content": "菰蒲叶冷暮天低，断岸舟横水四围。祗有一竿楚竹，未尝容易下渔矶。",
            "comment": ""
        },
        {
            "title": "颂古一百首",
            "content": "碧油幢下立功勋，韬略双全独见君。一自赤心来报国，边头刁斗不曾闻。",
            "comment": ""
        },
        {
            "title": "寄雪窦性首座",
            "content": "祝融峰下烧红叶，应梦山中看白云。足迹未教容易见，谁知天外貌人闻。",
            "comment": ""
        },
        {
            "title": "琳禅人归豫章",
            "content": "慎将窥管鉴灵知，用在亡羊愧在斯。莫谓西山好消息，须知江海有名缁。",
            "comment": ""
        },
        {
            "title": "水仙",
            "content": "芳心尘外洁，道韵雪中香。自是神仙骨，何劳更洗妆。",
            "comment": ""
        },
        {
            "title": "寄晦岩佛光法师",
            "content": "对文笺释通人到，破名舂科作者难。不见澧阳焚钞者，棒头拈出尚寒酸。",
            "comment": ""
        },
        {
            "title": "颂古一百首",
            "content": "事到无心不苟欺，鸟玄鹄白尚怀疑。自非亲见黄头老，争敢逢人汇漏伊。",
            "comment": ""
        },
        {
            "title": "颂古一百首",
            "content": "一口吞尽三世佛，牙如剑树眼如铃。断弦不必鸾胶续，只要知音侧耳听。",
            "comment": ""
        },
        {
            "title": "李翱参药山图赞",
            "content": "黑豆数无穷，青松盖尽。癯然老比丘，即此吾无隐。更提云水曲周遮，添得傍人眼晨花。",
            "comment": ""
        },
        {
            "title": "酬李新恩惠竹杖",
            "content": "一枝苍玉寄宵人，远胜邛州九节纹。添得老来山水兴，指空敲石看飞云。",
            "comment": ""
        },
        {
            "title": "颂古一百首",
            "content": "坑坑坎坎，险险巘巘。一言易出，驷马难追。",
            "comment": ""
        },
        {
            "title": "颂古一百首",
            "content": "昔年曾扣睦州关，负义忘恩当等闲。见说吴音俱变尽，语言浑似广南蛮。",
            "comment": ""
        },
        {
            "title": "僧归越",
            "content": "露激风抟岸草秋，揽衣可处上兰舟。无方始是知方者，莫效支师泥沃洲。",
            "comment": ""
        },
        {
            "title": "可禅人归江心",
            "content": "每思槌拂恨难酬，孤屿寻归月正秋。堂上若呈圆相去，乃师应错骂双檮。",
            "comment": ""
        },
        {
            "title": "颂古一百首",
            "content": "兴在天南天尽头，未行先已到新州。来时无口去无伴，那更萧萧黄叶秋。",
            "comment": ""
        },
        {
            "title": "颂古一百首",
            "content": "宾主有无俱遣外，行藏须要出常情。无棲泊处开门户，月到中宵不敢明。",
            "comment": ""
        },
        {
            "title": "正禅者归庵",
            "content": "方广灵踪为绝概，到者纷纷殊不会。乱云深处著禅庵，孤猿啼在萝窗外。",
            "comment": ""
        },
        {
            "title": "立藏主之三衢",
            "content": "一会灵山已七年，寸心如铁鼻辽天。无端归去思前事，话到柯消石也穿。",
            "comment": ""
        },
        {
            "title": "颂古一百首",
            "content": "有问自知无答处，却将柏树当门庭。摇风摆雨经年久，不似松根有茯苓。",
            "comment": ""
        },
        {
            "title": "春日对镜",
            "content": "不住复新新，来从幻里真。旧髯皆变白，老眼尚精神。世事终难鉴，菱花变有尘。东风原上草，不觉又生春。",
            "comment": ""
        },
        {
            "title": "颂古一百首",
            "content": "生平未审何言句，得似羚羊挂角时。拊击自然皆率舞，不须羌管隔云吹。",
            "comment": ""
        },
        {
            "title": "碧照轩",
            "content": "剪木依山巧鉴池，已知写影到人稀。一奁寒玉坐来久，但见双双白鸟飞。",
            "comment": ""
        },
        {
            "title": "送僧见泉不庵",
            "content": "大阿横按血淋淳，铁作心肝也皱眉。入得门来翻死款，不庵未必得饶伊。",
            "comment": ""
        },
        {
            "title": "寄婺守赵玉堂",
            "content": "儒释同科到者稀，道融冰雪鉴精微。和平堂上公余坐，静看寒云片片归。",
            "comment": ""
        },
        {
            "title": "赠禅客智仁",
            "content": "法战场中树胜旗，话头何似问头危。古人减灶添兵处，切忌交锋蹉过伊。",
            "comment": ""
        },
        {
            "title": "颂古一百首",
            "content": "你有更须当面与，渠无背手夺将来。蓦然夜半化龙去，黑雨乌风裂地雷。",
            "comment": ""
        },
        {
            "title": "恺藏主号庾岭",
            "content": "财宗北祖争衣处，雨洗风磨石尚新。灵迹岂知千载后，丛林犹有昔时人。",
            "comment": ""
        },
        {
            "title": "赵开府访霞谷次韵谢之",
            "content": "旌幢天外见，缥缈谷中来。望重草先偃，山灵云自开。禅衣坐幽石，棕柄拂清埃。勋业凌烟上，难教隐钓台。",
            "comment": ""
        },
        {
            "title": "贺契师庵居",
            "content": "正席云山万象回，道人青眼为谁开。呼童放竹浇花外，修整茶炉待客来。",
            "comment": ""
        },
        {
            "title": "寄集庆开山",
            "content": "如意来尸释梵宫。雨花狼藉湿春风。自惭老矣无灵骨，日在深云听讲钟。",
            "comment": ""
        },
        {
            "title": "动静双照",
            "content": "举息冥方所，徒称宋地僧。百年应自掷，一饭若为凭。风暖斩山鹊，烟消露石棱。分甘云水共，终日任腾腾。",
            "comment": ""
        },
        {
            "title": "常牧溪猿图",
            "content": "霜堕群林空，一啸千岩静。耿耿殊有情，劳生发深省。抱子攀危条，清兴在高远。一点钟爱心，业风吹不断。",
            "comment": ""
        },
        {
            "title": "偈颂十七首",
            "content": "吒吒呀呀如狮子儿，我者里也须勘你。勃勃窣窣似探竿影草，我者里也须疑你。虽然菽麦汾，争奈监落酱里。",
            "comment": ""
        },
        {
            "title": "庞居士问马大师图赞",
            "content": "藏头露影问来由，却把西江尽力酬。回首眼空天地窄，不知身在御街游。",
            "comment": ""
        },
        {
            "title": "颂古一百首",
            "content": "青郊鸣锦雉，绿水漾金鳞。安得郢中客，共歌台上春。",
            "comment": ""
        },
        {
            "title": "徒弟宗璞建施庵请赞",
            "content": "等是垂慈，初门无户。璞玉既分兮可观，梵仪顿举兮难睹。凌霄峰顶看云人，普化堂中第一祖。",
            "comment": ""
        },
        {
            "title": "电岩相者",
            "content": "妙处款形三寸舌，神眸一烁更无余。季咸退舍许负死，湖海识人方见渠。",
            "comment": ""
        },
        {
            "title": "颂古一百首",
            "content": "力难抬处为君言，神骏保劳更著鞭。一跃洞天三十六，到时凡骨也成仙。",
            "comment": ""
        },
        {
            "title": "文宗问终南山蛤蜊瑞相图赞",
            "content": "攧不开，扑不破。人言大士应身，我也疑他真个。终南山，相应和。喜动龙颜，百僚俱贺，谁知别有弥天过。",
            "comment": ""
        },
        {
            "title": "谢载悟庵",
            "content": "深荷城东老净名，菜园舍了双斋僧。磨刀石子看看尽，居士肝心铁打成。",
            "comment": ""
        },
        {
            "title": "寄寂照庵主",
            "content": "远引高踪继覆盆，一龛枯寂是前身。秀峰影里闲揩眼，见尽深云未到人。",
            "comment": ""
        },
        {
            "title": "越山",
            "content": "翠螺簇簇绕湖滨，寒影清磨古鉴尘。休问冈头望夫石，人间恐有断肠人。",
            "comment": ""
        },
        {
            "title": "僧之金陵",
            "content": "良宵桂月耿中庭，蛩在青莎叶底鸣。别我寸心如寸铁，不知南国几多程。",
            "comment": ""
        },
        {
            "title": "日本绍明知客请赞",
            "content": "绍既明白，语不失宗。手头簸弄，金圈栗蓬。大唐国里无人会，又却乘流过海东。",
            "comment": ""
        },
        {
            "title": "偈颂二十一首",
            "content": "乾坤之内，宇宙之间，中有一宝，秘在形山。",
            "comment": ""
        },
        {
            "title": "梁楷忘机图",
            "content": "寻常忘物我，浑不涉希夷。梦落秋坛冷，从教斗柄移。",
            "comment": ""
        },
        {
            "title": "颂古一百首",
            "content": "啐吸之机类不同，飞星撒火髑髅空。偷心死心难为活，忽见金乌出海东。",
            "comment": ""
        },
        {
            "title": "善应无方",
            "content": "两脚蹒跚林叶稀，去来初不涉离微。灵机示转已先照，踪迹拟从何处归。",
            "comment": ""
        },
        {
            "title": "韩愈见大颠图赞",
            "content": "膻后板，无孔笛。省要乞一言，虚空轰霹雳。临机不争，转身又却。随他声色非声色，洞庭湖外千峰碧。",
            "comment": ""
        },
        {
            "title": "演僧史钱月林",
            "content": "浚发灵机口解边，断崖飞瀑带人寒。若言列祖有传受，迦叶无因倒杀竿。",
            "comment": ""
        },
        {
            "title": "谢梦庵居士性宗集",
            "content": "性本无宗梦亦非，万机难透一真机。有时暗与乾坤合，笑看春花秋叶飞。",
            "comment": ""
        },
        {
            "title": "偈颂二十一首",
            "content": "一气潜回，百昌萌动。君子道长兮露柱咨参，小人道消兮灯笼作舞。义出丰年，道复太古。国师欢喜问如何，冬至寒食一百五。",
            "comment": ""
        },
        {
            "title": "颂古一百首",
            "content": "收放随时虽有淮，出门入户恐难论。长安路子君须到，莫向深村草里蹲。",
            "comment": ""
        },
        {
            "title": "释雪窦革辙二门",
            "content": "迦叶聆筝起舞，渊明闻钟皱眉。息耕斗室危坐，半窗冻日熙熙。",
            "comment": ""
        },
        {
            "title": "颂古一百首",
            "content": "裁书拟欲扣天阁，往往无人可共论。因得老生轻指拨，临风不觉暗消魂。",
            "comment": ""
        },
        {
            "title": "颂古一百首",
            "content": "泠泠溜泣秋壑远，缠会沧溟便泛舟。见说许由曾洗耳，可怜巢父更鞭牛。",
            "comment": ""
        },
        {
            "title": "颂古三首",
            "content": "一拳拳倒黄鹤楼，一趯趯反鹦鹉洲。有意气时添意气，不见流处也风流。",
            "comment": ""
        },
        {
            "title": "千戌登雪窦",
            "content": "锦镜池面溶溶水照空，春风花影落青铜。倚栏拟作机头看，已堕阿师圈{左衤右贵}中。",
            "comment": ""
        },
        {
            "title": "访南湖晦崖讲主",
            "content": "讲堂迷却散花人，百万茫茫徒苦辛。绝处逢生机路活，定应尊者是前身。",
            "comment": ""
        },
        {
            "title": "长汀烟雨",
            "content": "漪漪远水漾明边，沙鹭风晴刷羽翰。借使辋川收拾得，江湖莫作画图看。",
            "comment": ""
        },
        {
            "title": "寄星婺适庄居士",
            "content": "稽首毗耶金粟身，静中多见闹中人。却将不二门头事，时与虚空细讲论。",
            "comment": ""
        },
        {
            "title": "颂古一百首",
            "content": "季咸曾相壶丘子，随变难分亟自逃。输与高楼凝望者，炯然明可察秋毫。",
            "comment": ""
        },
        {
            "title": "颂古一百首",
            "content": "白石鉴鉴，韫尔美璞。君子道晦，君子斯乐。",
            "comment": ""
        },
        {
            "title": "偈颂二十一首",
            "content": "开端令节，万事从新。普贤磨墨，文殊把笔，书个事事大吉。从兹常住宽余，扫除逋积。斗南长见老人星，五峰峨峨倚空碧。",
            "comment": ""
        },
        {
            "title": "三友堂",
            "content": "清客苍官会此君，岁寒不减旧精神。有时品字论交态，各有丰标远袭人。",
            "comment": ""
        },
        {
            "title": "古梅",
            "content": "千年苔树不成春，谁信幽香似玉魂。霁雪满林无月晒，点灯吹角做黄昏。",
            "comment": ""
        },
        {
            "title": "僧字止中",
            "content": "炼实而食，择木而棲。灵灵自晦，物物难齐。秋敛巢虚睡稳，梦破月印清溪。",
            "comment": ""
        },
        {
            "title": "颂古一百首",
            "content": "笾豆缠陈见圣人，莫将生死较疏亲。汪胎历日烦君看，一岁终须有一春。",
            "comment": ""
        },
        {
            "title": "颂古一百首",
            "content": "三文买个捞波子，摝蚬虾得几年。逆顺短长休要说，谁家屋里灶无烟。",
            "comment": ""
        },
        {
            "title": "曾禅人唯之",
            "content": "当头一诺未为亲，大道难将语默分。不听晚风江上笛，一声吹破碧天云。",
            "comment": ""
        },
        {
            "title": "霞谷清夜",
            "content": "势书蕴丘壑，冥机未策勋。瓦匜消古篆，石榻伴归云。胜事知如许，余生无所闻。灯花冷相笑，何可补毫分。",
            "comment": ""
        },
        {
            "title": "昌老号竹溪",
            "content": "疏疏绿影酿寒清，高节虚心久得名。不见月明流水处，好风时引凤雏声。",
            "comment": ""
        },
        {
            "title": "颂古一百首",
            "content": "踪迹由来久避秦，洞门深锁古台春。落花只为随流去，便有寻芳拾翠人。",
            "comment": ""
        },
        {
            "title": "和秉彝李君五偈",
            "content": "千钧之重一毫轻，好向聊将尉客情。纵拟怪松为玉树，月高依旧可怜生。",
            "comment": ""
        },
        {
            "title": "偈颂十七首",
            "content": "船上无散工，驾御有方所。打篙底打篙，摇橹底折橹。触浪迎风天地宽，去来不碍东西浦。",
            "comment": ""
        },
        {
            "title": "颂古一百首",
            "content": "始见春花归阆苑，又逢秋叶堕宫墙。思量世事如翻掌，谁得长生不死方。",
            "comment": ""
        },
        {
            "title": "灵竺权衡之访婺守会双林",
            "content": "不将一字显今宗，随处溪山老眼中。想见金华旧知己，未容明月照归篷。",
            "comment": ""
        },
        {
            "title": "问许行者仁米香请语以此赠之景定癸亥至节虚",
            "content": "敲磕门庭细揣磨，路头尽处再经过。明明说与虚堂叟，东海儿孙日转多。",
            "comment": "【注释】【原题】：问许行者仁米香请语以此赠之景定癸亥至节虚常老僧书于雪窦西庵送日本南浦知客"
        },
        {
            "title": "赠妙喜社道友",
            "content": "断来妙喜针锋上，塞破虚空不碍空。昔日维摩今社友，相逢个个有神通。",
            "comment": ""
        },
        {
            "title": "棘林和尚遗书至",
            "content": "因记七峰来玉几，去年花月下云坳。未周一岁盟我军，剔尽春灯眼不交。",
            "comment": ""
        },
        {
            "title": "赓静学林府判游天泽",
            "content": "古道兼禅到，躬行得几年。乾坤资定力，心月鉴前缘。一静人难学，三生话未圆。老来重有约，不在北山边。",
            "comment": ""
        },
        {
            "title": "元藏主游方",
            "content": "骂詈瞿昙说脱空，年来分外恶情悰。吴山越水相逢著，放出蟭螟咬大虫。",
            "comment": ""
        },
        {
            "title": "访赵野云不值",
            "content": "久思闲对老维摩，欲话众生病痛多。丈室无端铁门限，未应容易野人过。",
            "comment": ""
        },
        {
            "title": "酬觉如居士",
            "content": "觉体如如不变时，能驱万象人毫釐。毗耶城里无人识，一默雷轰只自知。",
            "comment": ""
        },
        {
            "title": "颂古一百首",
            "content": "火炉头话几多船，自己同时作魔观，直下起来呈两指，山河大地黑漫漫。",
            "comment": ""
        },
        {
            "title": "偈颂二十一首",
            "content": "平生好攻禅病，不知病是道源。要知道源端的，直须陆地行船。因思大唐裴相国作圆觉经一序，一字一义，耸动人天。又思本朝温国公制解禅颂六篇，一褒一贬，口业昭然。匪伊自绝夙种，佛亦不度无缘。",
            "comment": ""
        },
        {
            "title": "恭钦二禅人之长庚",
            "content": "难兄难弟未全知，毒种从来眼戴眉。若到鄞江有云处，九峰寒碧锁清池。",
            "comment": ""
        },
        {
            "title": "和秉彝李君五偈",
            "content": "深夜何人立少林，见成公案不须寻。堆山积岳难消遣，相对顽然铁作心。",
            "comment": ""
        },
        {
            "title": "颂古一百首",
            "content": "贝叶持来晓者疏，自称验世无如古。依然还我唐人译，始有人知是梵书。",
            "comment": ""
        }
    ]
}