{
    "dynasty": "宋",
    "author": "黄庭坚",
    "poems": [
        {
            "title": "答许觉之惠桂花椰子茶盂二首",
            "content": "万事相寻荣与衰，故人别来鬓成丝。欲知岁晚在何许，唯说山中有桂枝。",
            "comment": ""
        },
        {
            "title": "答王晦之见寄",
            "content": "临西风，动商歌。故人别来少书信，为问故人今若何。白云蒙蒙迷少室，明月耿耿照秋河。可怜此月几回缺，空城每见伤离别。邸筒朝解得君诗，读罢凉飈夺炎热。嗟乎晦之遣词，长於猛健，故意淡而孤绝。有如怒流云山三峡泉，乱下龙山千里雪。大宛天马嘶青刍，神俊照人绝世无。自言欲解羇衔去，不能帖耳驾盐车。朝登商山采三秀，暮上缑岭追双凫。纷纷黄口争粟粒，君用此策固未疏。但恐高才必为一世用，虽有潺湲不得钓，空旷不得锄。西风酌酒遥劝君，好去齐飞鸾凤群。穷山远水乃是我辈事，荷锄把钓听子入青云。",
            "comment": ""
        },
        {
            "title": "答王道济寺丞观许道甯山水图",
            "content": "往逢醉许在长安，蛮溪大砚磨松烟。忽呼绢素翻砚水，久不下笔或经年。一日踏门撼门钮，巾帽欹斜犹索酒。举杯意气欲翻盆，倒卧虚樽将八九。醉拈枯笔尝墨色，势若山崩不停手。数尺江山万里遥，满堂风物冷萧萧。山僧归寺童子後，渔伯欲渡行人招。先君笑指溪上宅，鸬鹚白鹭如相识。许生再拜谢不能，乃是天机非笔力。自陈精力初未衰，八幅生绢作四时。蚤师李成最得意，什袭自藏人已知。贵人取去弃墙角，流落几姓知今谁。大梁画肆阅水墨，四图宛然当物色。自言早过许史门，常卖一声偶然得。雨雪涔涔满寺庭，四图泠落让丹青。往来睥睨谁比数，十万酬之观者惊。客还次第阅春夏，坐见岁序寒峥嵘。王丞来观叹唧唧，亦如我昔初见日。新诗雌黄多得实，信知君家有摩诘。我持此图二十年，眼见绿发皆华颠。许生缩手入黄泉，众史弄笔摩青天。君家枯松出老翟，颇似破屏有骨骼。一时所弃愿爱惜，不诬方将有人识。",
            "comment": ""
        },
        {
            "title": "答檀君送含笑花颂",
            "content": "檀郎惠我花含笑，借问凝情笑阿谁。一世茫茫走声利，阎公捉定始应知。",
            "comment": ""
        },
        {
            "title": "答明略并寄无咎",
            "content": "可以忘忧惟有酒，清圣浊贤皆可口。前日过君饮不多，明日解酲无五斗。古木清阴丹井栏，夜来凉月屋头还。论文拨置形骸外，得意相忘樽俎间。冰壶不可与夏虫飨，秋月不可与俗士赏。已得樽前两友生，更思一士济阳城。虽无四至九卿之规画，犹有千秋万岁之真荣。空名未食太仓米，今作斑衣老莱子。卿家嗣宗望尔来，不独我闻足音喜。西风索寞叶初乾，长铗归来亦罢弹。穷巷蓬蒿深一尺，朱门廉陛高难攀。吾侪相逢置是事，百世之下仰高山。",
            "comment": ""
        },
        {
            "title": "答龙门潘秀才见寄",
            "content": "男儿四十未全老，便入林泉真自豪。明月清风非俗物，轻裘肥马谢儿曹。山中是处有黄菊，洛下谁家无白醪。相得秋来常日醉，伊川清浅石楼高。",
            "comment": ""
        },
        {
            "title": "答李任道谢分豆粥",
            "content": "豆粥能驱晚瘴寒，与公同味更同餐。安知天上养贤鼎，且作山中煮菜看。",
            "comment": ""
        },
        {
            "title": "答李康文",
            "content": "才甫经年断来往，逢君车马慰秋思。幽兰被迳闻风早，薄雾乘空见月迟。每接雍容端自喜，交无早晚在相知。深慙借问谈经地，敢屈康成入绛帏。",
            "comment": ""
        },
        {
            "title": "答黄冕仲索煎双井并简扬休",
            "content": "江夏无双乃吾宗，同舍颇似王安丰。能浇茗椀湔祓我，风袂欲挹浮丘翁。吾宗落笔赏幽事，秋月下照澄江空。家山鹰爪是小草，敢与好赐云龙同。不嫌水厄幸来辱，寒泉汤鼎听松风，夜堂朱墨小灯笼。惜无纤纤来捧椀，惟倚新诗可传本。",
            "comment": ""
        },
        {
            "title": "答和孔常父见寄",
            "content": "孔氏文章冠古今，君家兄弟况南金。为官落魄人谁问，从骑雍容独见寻。旅馆别时无宿酒，邮筒开处得新吟。黄山依旧寒相对，岂有愁思附七林。",
            "comment": ""
        },
        {
            "title": "答何君表感古冢",
            "content": "墨头万虫地上行，大钧钜冶之化生。反复生没如车轸，直与岁月为将迎。至人独解诸物撄，链神含嚼太和精。不取造化相经营，三天八景遂飞升。何郎少年毛骨清，天机纯粹气坦平。子有青简当刊名，应知链修未易成。一世危脆无坚凝，外慕掩袭真气零。朝花薄莫不能荣，琳官金书有丹经。胡不还魂游黄庭，何为临冢惋枯形，使予丹元童子惊。",
            "comment": ""
        },
        {
            "title": "答德甫弟",
            "content": "鸟啼花发独愁思，怜子三章怨慕诗。鸿雁双飞弹射下，脊令同病急难时。功名所在犹争死，意气相须尚不移。何况极天无以报，林回投璧负婴儿。",
            "comment": ""
        },
        {
            "title": "翠岩玑禅师真赞",
            "content": "一步一弥勒，一句一释迦。逢人虽不杀，袖里有青蛇。是翠岩则二，非翠岩则别。弥勒下生时，亦作如是说。",
            "comment": ""
        },
        {
            "title": "粹老家隔帘听琵琶",
            "content": "马卿劝客且无喧，请以侍儿临酒樽。妆罢黄昏帘隔面，曲终清夜月当轩。弦弦不乱拨来往，字字如闻人语言。千古胡沙埋妙手，岂如桃李在中园。",
            "comment": ""
        },
        {
            "title": "催公静碾茶",
            "content": "雪里过门多恶客，春阴只恼有情人。睡魔正仰茶料理，急遣溪童碾玉尘。",
            "comment": ""
        },
        {
            "title": "从张仲谋乞蜡梅",
            "content": "闻君寺後野梅发，香蜜染成宫样黄。不拟折来遮老眼，欲知春色到池塘。",
            "comment": ""
        },
        {
            "title": "从王都尉觅千叶梅云已落尽戏作嘲吹笛侍儿",
            "content": "若为可耐昭华得，脱帽看发已微霜。催尽落梅春已半，更吹三弄乞风光。",
            "comment": ""
        },
        {
            "title": "从时中乞蒲团",
            "content": "扑屋阴风雪作团，织蒲投我最宜寒。君当自致青云上，快取金狨覆马鞍。",
            "comment": ""
        },
        {
            "title": "从时中乞薄团",
            "content": "织蒲投我最宜寒，正欲阴风雪作团。方竹火炉趺坐稳，何如矍铄跨征鞍。",
            "comment": ""
        },
        {
            "title": "从人求花",
            "content": "舍南舍北勃姑啼，体中不佳阴雨垂。欲向黄梅问消息，背阴合有两三枝。",
            "comment": ""
        },
        {
            "title": "从丘十四借韩文二首",
            "content": "中有先君手泽，丹铅点勘书诗。莫惜借行千里，他日还君一鸱。",
            "comment": ""
        },
        {
            "title": "从丘十四借韩文二首",
            "content": "吏部文章万世，吾求善本编窥。散帙云窗棐几，同安得见丘迟。",
            "comment": ""
        },
        {
            "title": "从陈季张求竹竿引水入厨",
            "content": "井边分水过寒厅，斩竹南溪仗友生。来酿百壶春酒味，怒流三峡夜泉声。能令官舍庖厨洁，未减君家风月清。挥斧直须轻放手，却愁食实凤凰惊。",
            "comment": ""
        },
        {
            "title": "从斌老乞苦筍",
            "content": "南园苦箸味胜肉，箨龙称冤莫采录。烦君更致苍玉束，明日风雨皆成竹。",
            "comment": ""
        },
        {
            "title": "次韵子真会灵源庙池亭",
            "content": "系马著堤柳，置酒临魏城。人贤心故乐，地旷眼为明。十年风烟散，邂逅集此亭。悲欢更世故，谈话及平生。折腰督邮前，勉强不见情。世味曾淡薄，心源留粹精。晴云有高意，阔水无湍声。谁言王安丰，定识阮东平。",
            "comment": ""
        },
        {
            "title": "次韵子瞻子由题憩寂图二首",
            "content": "龙眠不似虎头痴，笔妙天机可并时。苏仙漱墨作苍石，应解种花开此诗。",
            "comment": ""
        },
        {
            "title": "次韵子瞻子由题憩寂图二首",
            "content": "松寒风雨石骨瘦，法窟寂寥僧定时。李侯有句不肯吐，淡墨写出无声诗。",
            "comment": ""
        },
        {
            "title": "次韵子瞻赠王定国",
            "content": "远志作小草，蛙衣生陵屯。但为居移气，其实何足言。名下难为人，丑好随手翻。百年炊未熟，一垤蚁追奔。夏日蓬山永，戎葵茂墙藩。王子吐佳句，如茧丝出盆。风姿极洒落，云气画罍樽。属有补衮章，自当宠频烦。鄙夫无他能，上车问寒温。惟思穷山去，抱犊长儿孙。",
            "comment": ""
        },
        {
            "title": "次韵子瞻与舒尧文祷雪雾猪泉唱和",
            "content": "老农年饥望人腹，想见四溟森雨足。林回投璧负婴儿，岂闻烹儿翁不哭。未论万户无炊烟，蛛丝蜗涎经杼轴。使君闵雪无肉味，煮饼青蒿下盐菽。岂云剪爪宜侵肌，霜不杀草仍故绿。幽灵奰贔西山雾，牲肥酒香神未渎。得微往从董父餐，宁当罪系葛陂渊。卜择祠官齐博士，暴露致告苍崖颠。请天行泽不汲汲，尔亦枯鱼过河泣。生鹅斩颈血未乾，风马云车坐相及。百里旌旗洒玉花，使君义动龙蛇蛰。老农欢喜有春事，呼儿饭牛理蓑笠。博士勿叹从公疲，明年麦饭滑流匙。",
            "comment": ""
        },
        {
            "title": "次韵子瞻以红带寄王宣义",
            "content": "参军但有四立壁，初无临江千木奴。白头不是折腰具，桐帽棕鞵称老夫。沧江鸥鹭野心性，阴壑虎豹雄牙须。鷫鷞作裘初服在，猩血染带邻翁无。昨来杜鹃劝归去，更待把酒听提壶。当今人材不乏使，天上二老须人扶。儿无饱饭尚勤书，妇无复褌且著襦。社瓮可漉溪可渔，更问黄鸡肥与癯。林间醉著人伐木，犹梦官下闻追呼。万钉围腰莫爱渠，富贵安能润黄垆。",
            "comment": ""
        },
        {
            "title": "次韵子瞻武昌西山",
            "content": "漫郎江南酒隐处，古木参天应手栽。石坳为尊酌花鸟，自许作鼎调盐梅。平生四海苏太史，酒浇不下胸崔嵬。黄州副使坐闲散，谏疏无路通银台。鹦鹉洲前弄明月，江妃起舞袜生埃。次山醉魂招彷佛，步入寒溪金碧堆。洗湔尘痕饮嘉客，笑倚武昌江作罍。谁知文章照今古，野老争席渔争隈。邓公勒铭留刻画，刳剔银钩洗绿苔。琢磨十年烟两晦，摸索一读心眼开。谪去长沙忧鵩入，归来杞国痛天摧。玉堂却对邓公直，北门换仗听风雷。山川悠远莫浪许，富贵峥嵘今鼎来。万壑松声如在耳，意不及此文生哀。",
            "comment": ""
        },
        {
            "title": "次韵子瞻题无咎所得与可竹二首粥字韵戏嘲无",
            "content": "地下文夫子，风流绝此人。能和晚烟色，幻出岁寒身。马鬣松成拱，鹅溪墨尚新。应怀斲泥手，去作主林神。",
            "comment": " | 【注释】原题：次韵子瞻题无咎所得与可竹二首粥字韵戏嘲无咎人字韵咏竹 | 【注释】原题：次韵子瞻题无咎所得与可竹二首粥字韵戏嘲无咎人字韵咏竹"
        },
        {
            "title": "次韵子瞻题无咎所得与可竹二首粥字韵戏嘲无",
            "content": "十字供笼饼，一水试茗粥。忽忆故人来，壁间风动竹。舍前粲戎葵，舍後荒苜蓿。此郎如竹瘦，十饭九不肉。",
            "comment": " | 【注释】原题：次韵子瞻题无咎所得与可竹二首粥字韵戏嘲无咎人字韵咏竹 | 【注释】原题：次韵子瞻题无咎所得与可竹二首粥字韵戏嘲无咎人字韵咏竹"
        },
        {
            "title": "次韵子瞻题郭熙画秋山",
            "content": "黄州逐客未赐环，江南江北饱看山。玉堂卧对郭熙画，发兴已在青林间。郭熙官画但荒远，短纸曲折开秋晚。江村烟外雨脚明，归雁行边余叠巘。坐思黄柑洞庭霜，恨身不如雁随阳。熙今头白有眼力，尚能弄笔映窗光。画取江南好风日，慰此将老镜中发。但熙肯画宽作程，十日五日一水石。",
            "comment": ""
        },
        {
            "title": "从舅氏李公择将抵京辅以归江南初自淮之西犹",
            "content": "归心摇摇若秋带，哀操切切如蝉吟。百年双鬓欲俱白，千里一书真万金。",
            "comment": " | 【注释】原题：从舅氏李公择将抵京辅以归江南初自淮之西犹未秋日思归 | 【注释】原题：从舅氏李公择将抵京辅以归江南初自淮之西犹未秋日思归"
        },
        {
            "title": "次韵子瞻送穆父二绝",
            "content": "谪官犹得住蓬莱，抱牍人稀书卷开。张敞怃眉应急召，董宣强项莫低回。",
            "comment": ""
        },
        {
            "title": "次韵子瞻送穆父二绝",
            "content": "渺然今日望人材，每见紫芝眉宇开。又触惠文江海去，悚帆谁与挽令回。",
            "comment": ""
        },
        {
            "title": "次韵子瞻送李廌",
            "content": "骥子堕地追风日，未试千里谁能识。习之实录葬皇祖，斯文如女有正色。今年持橐佐春官，遂失此人难塞责。虽然一哄有奇偶，博悬于投不在德。君看巨浸朝百川，此岂有意潢潦前。愿为雾豹怀文隐，莫爱风蝉蜕骨仙。",
            "comment": ""
        },
        {
            "title": "次韵子瞻送顾子敦河北都运二首",
            "content": "今代顾虎头，骨相自雄伟。不令长天宫，亦合丞御史。能贫安四壁，无愠可三已。昨来立清班，国士相顾喜。何因将使节，风日按千里。汲黯不居中，似非朝廷美。太任录万事，御坐留谏纸。发政恐伤民，天步薄冰履。苍生忧其鱼，南亩多被水。公行图安集，信目勿信耳。",
            "comment": ""
        },
        {
            "title": "次韵子瞻送顾子敦河北都运二首",
            "content": "儒者给事中，顾公甚魁伟。经明往行河，商略颇应史。劳人又费乏，国计安能已。成功渠有命，得人斯可喜。似闻阻饥余，恶少惊邑里。启钥探珠金，夺怀取姝美。部中十盗发，一二书奏纸。西连魏三河，东尽齐四履。此岂小事哉，何但行治水。使民皆农桑，乃是真儒耳。",
            "comment": ""
        },
        {
            "title": "次韵子瞻书黄庭经尾付蹇道士",
            "content": "琅函绛简蕊珠篇，寸田尺宅可蕲仙。高真接手玉宸前，女丁来谒粲六妍。金龠闭欲形完坚，万物荡尽正秋天。使形如是何尘缘，苏李笔墨妙自然。万灵拱手书已传，传非其人恐飞骞。当付骊龙藏九渊，蹇侯奉告请周旋，纬萧探手我不眠。",
            "comment": ""
        },
        {
            "title": "次韵子瞻和王子立风雨败书屋有感",
            "content": "妇翁不可挝，王郎非娇客。十年为从学，苦淡共陻厄。燕雀嗤鸿渐，犬羊睨麟获。遇逢泾渭分，昨梦春冰释。平生五车书，才吐二三策。已作谤薰天，金朱果何益。君穷一窗下，风雨更削迹。诗工知学进，词苦见意迫。俗情傲秦赘，妇舍不暖席。南冶从东家，不闻被嘲剧。师儒并世难。日月过箭疾。公今未有田，把笔耕六籍。",
            "comment": ""
        },
        {
            "title": "次韵子瞻春菜",
            "content": "北方春蔬嚼冰雪，妍暖思采南山蕨。韭苗水饼姑置之，苦菜黄鸡羹糁滑。蓴丝色紫菰首白，蒌蒿芽甜蔊头辣。生葅入汤翻手成，芼以姜橙夸缕抹。惊雷菌子出万钉，白鹅截掌鳖解甲。琅玕森深未飘箨，软炊香秔煨短茁。万钱自是宰相事，一饭且从吾党说。公如端为苦笋归，明日青衫诚可脱。",
            "comment": ""
        },
        {
            "title": "次韵子由绩溪病起被召寄王定国",
            "content": "种萱盈九畹，苏子忧国病。炎蒸卧百战，山立有余劲。斯人廊庙器，不合从远屏。江湖摇归心，毛发侵老境。艰难喜归来，如晴月生岭。仍怀阻归舟，风水蛟鳄横。补衮谏官能，用儒吾道盛。上书诋平津，蠹藁初记省。至今民社计，非事颊舌竞。方来立本朝，献纳继晨暝。人材包新旧，王度济宽猛。必开曲突谋，满慰倾耳听。斯文吕与张，泉下亦苏醒。天聪四门辟，国势九鼎定。身得遭太平，分甘守闲冷。天津十年面，想见颀而整。何时及国门，休暇过煮茗。烧灯留夜语，鸿雁看对影。但恐张罗地，颇复多造请。维此礼部公，寒泉甃旧井。谪去久羸瓶，召还汲修绠。太任决斋宫，陛下天统庆。日月进亨衢，经纬寒耿耿。西走已和戎，南迁无哀郢。谁言两逐臣，朝辔天街并。王子窜炎洲，万死保躯命。还家颊故红，信亦抱渊静。税屋待车音，扫门亲帚柄。行当怀书传，载酒求是正。端如尝橄榄，苦过味方永。",
            "comment": ""
        },
        {
            "title": "次韵周法曹游青原山寺",
            "content": "市声故在耳，一原谢尘埃。乳窦响钟磬，翠峰丽昭回。俯看行磨蚁，车马度城隈。水犹曹溪味，山自思公开。浮图涌金碧，广厦构坏材。蝉蜕三百年，至今猿鸟哀。祖印平如水，有句非险崖。心花照十方，初不落梯阶。我行暝托宿，夜雨滴华榱。残僧四五辈，法筵叹尘埋。石头麟一角，道价直九垓。庐陵米贵贱，传与後人猜。晓跻上方上，秋塍乱萁荄。寒藤上老木，龙蛇委筋骸。鲁公大字石，笔势欲崩摧。德人曩来游，颇有嘉客陪。忆当拥旌旗，千骑相排豗。且复歌舞随，丝竹写烦哇。事如飞鸿去，名与南斗偕。松竹吟高丘，何时便能来。回首翠微合，于役王事催。猿鹤一日雅，重来尚徘徊。",
            "comment": ""
        },
        {
            "title": "次韵周德夫经行不相见之诗",
            "content": "春风倚樽俎，缘发少年时。酒胆大如斗，当时淮海知。醉眼概九州，何尝识忧悲。看云飞翰墨，秀句咏蛛丝。乐如同队鱼，游泳清水湄。波涛攸相失，岁月秣马驰。客事走京洛，乡贡趋礼闱。艰难思一臂，讲学抱群疑。邂逅无因得，君居天南陲。谁言井里，坐忽枉故人诗。清如秋露蝉，高柳噫衰迟。感叹各头白，民生竟自痴。过门不我见，宁复论前期。杯酒良难必，况望功名垂。吉守乡丈人，政成犬生氂。绿柳阴铃阁，红莲媚官池。开轩纳日月，高会无吏讥。琵琶二十四，明妆百骑随。为公置乐饮，才可慰路岐。矧公妙顾曲，调笑才不羁。幕中佳少年，多欲从汝嬉。人事喜乖牾，会莫把一卮。朝云高唐观，客枕劳梦思。主翁悲琴瑟，生憎见蛾眉。君亦晚坎坷，有句怨弃遗。夜光暗投人，所向蒙诋嗤。相思秋日黄，西岭含半规。老矣失少味，尚能诗酒为。忽解扁舟下，何年复来兹。寄声缓行李，激箭无由追。",
            "comment": ""
        },
        {
            "title": "次韵仲车因娄行父见寄之什",
            "content": "前朝老诸生，大半正邱首。投荒万里归，烦公问健否。往时望江宰，今为夏津吏。他日可教之，玉音尚无弃。",
            "comment": ""
        },
        {
            "title": "次韵子高即事",
            "content": "诗礼不忘它日问，文章未觉古人疏。青云自致屠龙学，白首同归种树书。绿叶青阴啼鸟下，游丝飞絮落花余。无因常得杯中物，愿作鸱夷载属车。",
            "comment": ""
        },
        {
            "title": "次韵仲车为元达置酒四韵",
            "content": "射阳三万家，莫贵徐公门。谁能拜床前，况乃共酒尊。惟此酒中趣，难为醒者论。盗卧月皎皎，鸡鸣雨昏昏。",
            "comment": ""
        },
        {
            "title": "次韵中玉早梅二首",
            "content": "折得寒香不露机，小窗斜日两三枝。罗帷翠幕深调护，已被游蜂圣得知。",
            "comment": ""
        },
        {
            "title": "次韵中玉早梅二首",
            "content": "梅蘂争先公不嗔，知公家有似梅人。何时各得自由去，相逐扬州作好春。",
            "comment": ""
        },
        {
            "title": "次韵稚川",
            "content": "平生万里兴，敛退著寸尺。向来类窃鈇，少日已争席。曩过招提饭，惬当易为适。食鲑如举士，名下无遗索。谈余天雨花，茶罢风生腋。谁言尘土中，有此坐上客。言前倾许可，胸次开堛塞。同是蠹鱼痴，还归理编册。长安千门雪，蟹黄熊有白。更约载酒行，无为守岑寂。",
            "comment": ""
        },
        {
            "title": "次韵知命永和道中",
            "content": "灵骨閟金鏁，梵宫超玉绳。道人住香火，独先开净行。呼船久无人，月沉河汉倾。虚舟不受怒，故在蓼汉横。",
            "comment": ""
        },
        {
            "title": "次韵中玉水仙花二首",
            "content": "淤泥解作白莲藕，粪坏能开黄玉花。可惜国香天不管，随缘流落小民家。",
            "comment": ""
        },
        {
            "title": "次韵知命入青原山口",
            "content": "坑路羊肠绕，稻田棋局方。林间塔余寸，风外竹斜行。吠客犬反走，惊人鸟坌忙。山形与祖印，岑绝两相当。",
            "comment": ""
        },
        {
            "title": "次韵正仲三丈自衡山返命舍驿过外舅师厚赠答",
            "content": "昏昏市井气，呫呫儿女语。禽喧声百种，春作事万绪。人间鸡黍期，天上德星聚。乖离略十年，发白齿龃龉。太史祷衡丘，佐王用貔虎。子云免大夫，草玄空自苦。人生只尔是，付与瓮头醑。",
            "comment": ""
        },
        {
            "title": "次韵中玉水仙花二首",
            "content": "借水开花自一奇，水沈为骨玉为肌。暗香已压酴醾倒，只比寒梅无好枝。",
            "comment": ""
        },
        {
            "title": "次韵召之才将流民过悬帛岭均田",
            "content": "独贤从是出荒城，下马携筇上石层。幽洞寻花疑阮肇，断崖长啸想孙登。欲超浮世挂冠绂，未决重云抚剑棱。经雨晓烟寒索寞，顺风樵叟震碐磳。山形春到添高秀，瀑溜冰消转沸腾。行有流移携襁褓，坐看憔悴拾薪蒸。素餐每愧斯民病，改作常为法吏绳。官小责轻须自慰，得逢佳处几人曾。",
            "comment": ""
        },
        {
            "title": "次韵章禹直开元寺观画壁兼简李德素",
            "content": "丹青古藏壁，风雨饱侵食。拂尘开藻鉴，志士泪沾臆。灵山远飞来，不可以智测。龙神湛回向，拥卫立剑戟。依稀吴生手，旌旆略可识。鸿蒙插楼殿，毫发数动植。广林瞻二圣，有众拱万亿。飞行凑六合，揽取著一席。人人开生面，绝妙推心得。李侯天机深，指点目所及。三生石上梦，天乐鸣我侧。幽寻前日事，晦明忽复易。章生南溟鹏，笼槛锁六翮。能同寂寞游，浊酒聊放适。西风叶萧萧，蟋蟀依墙壁。家无万金产，四邻碪声急。藜羹傲鼎食，蓝缕亦山立。并船有歌姝，粉白眉黛黑。期公开颜笑，醉语杂翰墨。不须谈俗事，秖令人气塞。",
            "comment": ""
        },
        {
            "title": "次韵章禹直魏道辅赠答之诗",
            "content": "我老倦多故，心期马少游。愿为春眠蚕，吐丝自绸缪。翩翩魏公子，阅世无全牛。吹嘘鼓万物，领袖倾九流。昨来怀白璧，往撼西诸侯。中丞文武将，良非卫霍侔。誓开河源地，画作禹贡州。壮士捐躯死，鲸鲵尚吞舟。客心无一寸，草食随百忧。故人道旧语，末路非前筹。重来滕王阁，枫叶江上秋。章子饱径术，赋诗如曹刘。太学得虚名，权势殊未尤。祸机发无妄，对吏抵抢头。遇逢椎鼓赦，帝泽万邦休。章江三年拘，解装买莫愁。丽姬泣又悔，生故难豫谋。邂逅识面晚，困穷理相收。夜语倒樽酒，参旌偃风旒。两公但取醉，古今共高丘。",
            "comment": ""
        },
        {
            "title": "次韵张仲谋过酺池寺斋",
            "content": "十年醉锦幄，酴醾照金沙。攲眠春风底，不去留君家。是时应门儿，紫兰茁其芽。只今将弟妹，嬉戏牵羊车。忽书满窗纸，整整复斜斜。平生悲欢事，头绪乱如麻。苟禄无补报，几成来食嗟。喜君崇名节，青云似有涯。我梦江湖去，钓船刺芦花。江滨开园宅，畦蔗莳朵柤。梦惊如昨日，炊玉京困华。公来或藜羹，爱我不疵瑕。深念烦乡里，忍穷禁贷赊。夜谈帘幕冷，霜月动金蛇。即是桃李月，春虫语交加。我亦无酒饮，一室可盘蜗。要公共文字，朱墨勘舛差。非复少年日，声名取嫮姱。诸阮有二妙，能诗定自嘉。何时来煮饼，蟹眼试官茶。",
            "comment": ""
        },
        {
            "title": "次韵张询斋中晚春",
            "content": "学古编简残，怀人江湖永。非无车马客，心远境亦静。挽蔬夜雨畦，煮茗寒泉井。春去不窥园，黄鹂颇三请。立朝无物望，补外傥天幸。想乘沧浪船，濯发曦翠岭。",
            "comment": ""
        },
        {
            "title": "次韵张秘校喜雪三首",
            "content": "巷深朋友稀来往，日晏儿童不扫除。雪里正当梅腊尽，民饥可待麦秋无。寒生短棹谁乘兴，光入疏棂我读书。官冷无人供美酒，何时却得步兵厨。",
            "comment": ""
        },
        {
            "title": "次韵子瞻和子由观韩干马因论伯画天马",
            "content": "于阗花骢龙八尺，看云不受络头丝。西河骢作蒲萄锦，双瞳夹镜耳卓锥。长楸落日试天步，知有四极无由驰。电行山立气深稳，可耐珠鞯白玉羁。李侯一顾叹绝足，领略古法生新奇。一日真龙入图画，在坰群雄望风雌。曹霸弟子沙苑丞，喜作肥马人笑之。李侯论干独不尔，妙画骨相遗毛皮。翰林评书乃如此，贱肥贵瘦渠未知。况我平生赏神骏，僧中云是道林师。",
            "comment": ""
        },
        {
            "title": "次韵张秘校喜雪三首",
            "content": "落月烟沙静渺然，好风吹雪下平田。琼瑶万里酒增价，桂玉一炊人少钱。学子已占秋食麦，广文何憾客无毡。睡余强起还诗债，腊里春初未隔年。",
            "comment": ""
        },
        {
            "title": "次韵张昌言给事喜雨",
            "content": "三雨全清六合尘，诗翁喜雨句凌云。垤漂战蚁余追北，柱击乖龙有裂文。减去鲜肥忧玉食，遍宗河岳起炉薰。圣功惠我丰年食，未有涓埃可报君。",
            "comment": ""
        },
        {
            "title": "次韵曾子开舍人游藉田载荷花归",
            "content": "维王调玉烛，时夏雨我田。壁挂苍龙骨，溜渠故溅溅。三推劝根本，百谷收皂坚。官司极斋明，崇丘见升烟。系马西门柳，忆听去夏蝉。剥芡珠走盘，钓鱼柳贯鲜。扫堂延枕簟，公子气翩翩。自尔欲继往，阻心如壅泉。紫微乐暇日，披襟咏风涟。红妆倚荷盖，水镜写明蠲。美物亦有实，剪房助加笾。珠宫紫贝阙，足此水府仙。郁郁冠盖宅，追奔易雕年。能从物外赏，真是区中贤。仍闻载後乘，笼烛照婵娟。",
            "comment": ""
        },
        {
            "title": "次韵曾都曹喜雨",
            "content": "水旱国代有，人神理本通。偏雩祠小大，敢指蜺雌雄。地厌焚惔极，天回顾盼中。蛟龙起乖卧，星斗晦澄空。云挟雷声走，江翻电脚红。宠光归稼穑，滴沥在梧桐。詖讼犹相及，时霖恐未丰。洁斋蕲得岁，同病托诸公。",
            "comment": ""
        },
        {
            "title": "次韵元翁从王夔玉借书",
            "content": "为吏三年弄文墨，草莱心径失耕锄。常思天下无双祖，得读人间未见书。公子藏山真富有，小儒扪腹正空虚。何时管钥人吾手，为理签题扑蠹鱼。",
            "comment": ""
        },
        {
            "title": "次韵元实病目",
            "content": "道人尝恨未灰心，儒士苦爱读书眼。要须玄览照镜空，莫作白鱼钻蠹简。阅人朦胧似有味，看字昏涩尤宜懒。范侯年少百夫雄，言行一一无可柬。看君眸子当了然，乃称胸次常坦坦。如何有物食明月，泪睫陨珠衣袖满。金篦刮膜会有时，汤熨取快术诚短。君不见岳头懒瓒一生禅，鼻涕垂颐渠不管。",
            "comment": ""
        },
        {
            "title": "次韵张秘校喜雪三首",
            "content": "满城楼观玉阑干，小雪晴时不共寒。润到竹根肥腊笋，暖开蔬甲助春盘。眼前多事观游少，胸次无忧酒量宽。闻说压沙梨己动，会须鞭马蹋泥看。",
            "comment": ""
        },
        {
            "title": "次韵元日",
            "content": "会朝四海登图籍，绛阙清都想盛容。春色已知回寸草，霜威从此霁寒松。饮如嚼蜡初忘味，事与浮云去绝踪。四十九年蘧伯玉，圣人门户见重重。",
            "comment": ""
        },
        {
            "title": "次韵元礼春怀十首",
            "content": "闻道邻家有酒缾，三更不卧叩柴扃。我身便是鸱夷榼，肯学离骚要独醒。",
            "comment": ""
        },
        {
            "title": "次韵元礼春怀十首",
            "content": "冉冉光阴花柳场，红飘紫落便荐黄。都无畔岸随风去，却是游丝意思长。",
            "comment": ""
        },
        {
            "title": "次韵元礼春怀十首",
            "content": "老杜当年鬓发华，尚言春到酒须赊。不堪诗思相料理，恼乱街头卖酒家。",
            "comment": ""
        },
        {
            "title": "次韵元礼春怀十首",
            "content": "穿花蹴踏千秋索，挑菜嬉游二月晴。已被风光催我老，懒随儿辈遶春城。",
            "comment": ""
        },
        {
            "title": "次韵元礼春怀十首",
            "content": "春风也似江南早，梅与辛夷斗著花。自是无言桃李晚，莫嗔榆柳更萌芽。",
            "comment": ""
        },
        {
            "title": "次韵元礼春怀十首",
            "content": "春来问字有谁过，颇觉闲销日月多。醉里乾坤知酒圣，贫中风物似诗魔。",
            "comment": ""
        },
        {
            "title": "次韵元礼春怀十首",
            "content": "久无长者回车辙，仲蔚门墙映野蒿。稍觉春衣生虮虱，南窗晴日照爬搔。",
            "comment": ""
        },
        {
            "title": "次韵元礼春怀十首",
            "content": "故园春色常年早，红紫知他破几苞。压帽花枝如可折，折花手版直须抛。",
            "comment": ""
        },
        {
            "title": "次韵元礼春怀十首",
            "content": "渐老春心不可言，亦如琴意在无弦。新花准拟千场醉，美酒经营一百船。",
            "comment": ""
        },
        {
            "title": "次韵元礼春怀十首",
            "content": "春心分付酒杯销，勿为浮云妄动摇。试觅金张池馆问，几人能插侍中貂。",
            "comment": ""
        },
        {
            "title": "次韵雨丝云鹤二首",
            "content": "几片云如薛公鹤，精神态度不曾齐。安知陇鸟樊笼密，便觉南鹏羽翼低。风散又成千里去，夜寒应上九天栖。坐来改变如苍狗，试欲挥毫意自迷。",
            "comment": ""
        },
        {
            "title": "次韵雨丝云鹤二首",
            "content": "烟云杳霭合中稀，雾雨空蒙密更微。园客茧丝抽万绪，蛛蝥网面罩群飞。风光错综天经纬，草木文章帝杼机。愿染朝霞成五色，为君王补坐朝衣。",
            "comment": ""
        },
        {
            "title": "次韵游景叔闻洮河捷报寄诸将四首",
            "content": "遥知一炬绝河津，生缚青宜不动尘。付与山河印如斗，忍为鼠子腹心人。",
            "comment": ""
        },
        {
            "title": "次韵游景叔闻洮河捷报寄诸将四首",
            "content": "汉得洮州箭有神，斩关禽敌不逡巡。将军快上屯田计，要纳降胡十万人。",
            "comment": ""
        },
        {
            "title": "次韵游景叔闻洮河捷报寄诸将四首",
            "content": "中原日月九夷知，不用禽胡衅鼓旗。更向天阶舞干羽，降书剩破一年迟。",
            "comment": ""
        },
        {
            "title": "次韵寅庵四首",
            "content": "未怪穷山寂寞居，此情常与世情疏。谁家生计无闲地，太半归来已白须。不用看云眠永日，会思临水寄双鱼。公私逋负田园薄，未至妨人作乐无。",
            "comment": ""
        },
        {
            "title": "次韵寅庵四首",
            "content": "兄作新庵接旧居，一原风物萃庭隅。陆机招隐方传洛，张翰思归正在吴。五斗折腰惭仆妾，几年合眼梦乡闾。白云行处应垂泪，黄犬归时早寄书。",
            "comment": ""
        },
        {
            "title": "次韵游景叔闻洮河捷报寄诸将四首",
            "content": "千仞溪中石转雷，汉家万骑捣虚回。定知献马胡雏入，看即称觞都护来。",
            "comment": ""
        },
        {
            "title": "次韵寅庵四首",
            "content": "四时说尽庵前事，寄远如开水墨图。略有生涯如谷口，非无卜肆在成都。旁篱榛栗供宾客，满眼云山奉燕居。闲与老农歌帝力，年丰村落罢追胥。",
            "comment": ""
        },
        {
            "title": "次韵益修四弟",
            "content": "霜晚菊未花，节物亦可嘉。欣欣登高侣，畏雨占暮霞。楚人酝菉豆，轻碧自相夸。老夫不举酒，咽嗽鸣两车。良辰与美景，客至但成嗟。",
            "comment": ""
        },
        {
            "title": "次韵杨明叔四首",
            "content": "匹士能光国，三孱不满隅。窃观今日事，君与古人俱。气类莺求友，精诚石望夫。雷门震惊手，待汝一援桴。",
            "comment": ""
        },
        {
            "title": "次韵寅庵四首",
            "content": "大若塘边擉网鱼，小桃源口带经锄。诗催孺子成鸡栅，茶约邻翁掘芋区。苦楝狂风寒彻骨，黄梅细雨润如酥。此时睡到日三丈，自起开关招酒徒。",
            "comment": ""
        },
        {
            "title": "次韵杨明叔四首",
            "content": "全德备万物，大方无四隅。身随腐草化，名与太山俱。道学归吾子，言诗起老夫。无为蹈东海，留作济川桴。",
            "comment": ""
        },
        {
            "title": "次韵杨明叔四首",
            "content": "道常无一物，学要反三隅。喜与嗔同本，嗔时喜自俱。心随物作宰，人谓我非夫。利用兼精义，还成到岸桴。",
            "comment": ""
        },
        {
            "title": "次韵杨明叔四首",
            "content": "鱼去游濠上，鴞来止坐隅。吉凶终我在，忧乐与生俱。决定不是物，方名大丈夫。今观由也果，老子欲乘桴。",
            "comment": ""
        },
        {
            "title": "次韵杨明叔见饯十首",
            "content": "老作同安守，蹇足信所便。胸中无水镜，敢当吏部铨。恨此虚名在，未脱世纠缠。梦作白鸥去，江南水如天。",
            "comment": ""
        },
        {
            "title": "次韵杨明叔见饯十首",
            "content": "松柏生涧壑，坐阅草木秋。金石在波中，仰看万物流。抗脏自抗脏，伊优自伊优。但观百岁後，传者非公侯。",
            "comment": ""
        },
        {
            "title": "次韵杨明叔见饯十首",
            "content": "虚心观万物，险易极变态。皮毛剥落尽，惟有真实在。侍中乃珥貂，御史则冠豸。照影或可羞，短蓑钓寒濑。",
            "comment": ""
        },
        {
            "title": "次韵杨明叔见饯十首",
            "content": "元之如砥柱，大年若霜鹗。王杨立本朝，与世作郛郭。观公有胆气，自可继前作。丈夫存远大，胸次要落落。",
            "comment": ""
        },
        {
            "title": "次韵杨明叔见饯十首",
            "content": "山围少天日，狐鬼能作妖。睒闪载一车，猎人用鸣枭。小智窘流俗，蹇浅不能超。安得万里沙，晴天看射鵰。",
            "comment": ""
        },
        {
            "title": "次韵杨明叔见饯十首",
            "content": "桑舆金石交，既别十日雨。子舆裹饭来，一笑相告语。杨子果箪瓢，诸公不能举。傥可从我归，沙头驻鸣橹。",
            "comment": ""
        },
        {
            "title": "次韵杨明叔见饯十首",
            "content": "清静草玄学，西京有子云。太尉死宗社，大鸟泣其坟。寂寞向千载，风流被仍昆。富贵何足道，圣处要策勋。",
            "comment": ""
        },
        {
            "title": "次韵杨明叔见饯十首",
            "content": "事随世滔滔，心欲自得得。杨君为己学，度越流辈百。坐扪故衣虱，垢袜春汗黑。睥睨纨袴儿，可饮三斗墨。",
            "comment": ""
        },
        {
            "title": "次韵杨明叔见饯十首",
            "content": "杨君清渭水，自流浊泾中。今年贫到骨，豪气似元龙。男儿生世间，笔端吐白虹。何事与秋萤，争光蒲苇丛。",
            "comment": ""
        },
        {
            "title": "次韵杨君全送春花",
            "content": "化工能斡大钧回，不得东君花不开。谁道纤纤绿窗手，磨刀剪彩唤春来。",
            "comment": ""
        },
        {
            "title": "次韵杨君金送酒",
            "content": "扶衰却老世无方，惟有君家酒未尝。秋入园林花老眼，茗搜文字响枯肠。醡头夜雨排檐滴，杯面春风绕鼻香。不待澄清遣分送，定知佳客对空觞。",
            "comment": ""
        },
        {
            "title": "次韵徐仲车喜董元达访之作南郭篇四韵",
            "content": "董侯从军来，意望名不朽。款门拜徐公，在德不在酒。徐公虽避俗，对客辄粲然。耳不闻世事，时诵陶令篇。",
            "comment": ""
        },
        {
            "title": "次韵徐文将至国门见寄二首",
            "content": "千头剖蚌明珠熟，百尺垂丝鱠缕长。柳下石门君有此，可能冲雪厌清凉。",
            "comment": ""
        },
        {
            "title": "次韵徐文将至国门见寄二首",
            "content": "槐催举子作花黄，来食邯郸道上粱。便欲扫床悬麈尾，正愁喘月似灯光。",
            "comment": ""
        },
        {
            "title": "次韵谢子高读渊明传",
            "content": "枯木嵌空微暗淡，古器虽在无古弦。袖中正有南风手，谁为听之谁为传。风流岂落正始後，甲子不数义熙前。一轩黄菊平生事，无酒令人意缺然。",
            "comment": ""
        },
        {
            "title": "次韵谢外舅食驴肠",
            "content": "垂头畏庖丁，趋死尚能鸣。说以雕俎乐，甘言果非诚。生无千金辔，死得五鼎烹。祸胎无肠胃，杀身和椒橙。春风都门道，贯鱼百十并。骑奴吹一吷，驵骏不敢争。物材苟当用，何必渥洼生。忽思麒麟楦，突兀使人惊。",
            "comment": ""
        },
        {
            "title": "次韵谢外舅病不能拜复官夏雨眠起之什",
            "content": "丈人养痾卧，此道取众弃。强饭尚可饱，力田苦常匮。欲从群儿嬉，出语不妩媚。轩窗坐风凉，编简勘遗坠。自安井无禽，未叹旅焚次。夏暑极阳功，时霖作阴事。呼儿疏孳畦，植杖按瓜地。南山云气佳，北极冕旒邃。自欣须发白，得见衣裳治。山林收枯槁，草木洗憔悴。舐痔以车来，探珠遭龙睡。腹便时蒙嘲，身退得自恣。伊优无下僚，肮脏谢高位。谁能领斯会，好在漆园吏。",
            "comment": ""
        },
        {
            "title": "次韵谢借观五老图",
            "content": "五老天然一会闲，太平时节振儒冠。相君于理回天诏，辅国驱夷立寒桓。妖术图奸梁木坏，党碑雷震雹冰寒。丹心忠厚来安泰，惠泽垂流仰止看。",
            "comment": ""
        },
        {
            "title": "次韵谢黄斌老送墨竹十二韵",
            "content": "古今作生竹，能者未十辈。吴生勒枝叶，筌寀远不逮。江南铁钩锁，最许诚悬会。燕公洒墨成，落落与时背。譬如刳心松，中有岁寒在。湖州三百年，笔与前哲配。规模转银鉤，幽赏非俗爱。披图风雨入，咫尺莽苍外。吾宗学湖州，师逸功已倍。有来竹四幅，冬夏生变态。预知更入神，後出遂无对。吾诗被压倒，物固不两大。",
            "comment": ""
        },
        {
            "title": "次韵谢公定王世弼赠答二绝句",
            "content": "酒因咀嚼还知味，诗就呻吟不要工。王谢风流看二妙，病夫直欲卧墙东。",
            "comment": ""
        },
        {
            "title": "次韵谢公定王世弼赠答二绝句",
            "content": "何用苦吟肝肾愁，但知把酒更无忧。声名本不关人事，看取青门一故侯。",
            "comment": ""
        },
        {
            "title": "次韵向和卿行松滋县与邹天锡夜语南极亭二首",
            "content": "冲风冲雨走七县，唯有白鸥盟未寒。坐中更得江南客，开尽南窗借月看。",
            "comment": ""
        },
        {
            "title": "次韵杨明叔见饯十首",
            "content": "平津善牧豕，佽飞能斩蛟。终藉一汲黯，淮南解兵交。杨子有直气，未忍死草茅。引之入汉朝，谁为续弦胶。",
            "comment": ""
        },
        {
            "title": "次韵向和卿行松滋县与邹天锡夜语南极亭二首",
            "content": "雪泥滑滑到山郭，提壶劝沽亦不恶。林中解道不如归，家人应念思归乐。",
            "comment": ""
        },
        {
            "title": "次韵戏答彦和",
            "content": "本不因循老镜春，江湖归去作闲人。天于万物定贫我，智效一官全为亲。布袋形骸增碨磊，锦囊诗句媿清新。杜门绝俗无行迹，相忆犹当遣化身。",
            "comment": ""
        },
        {
            "title": "次韵喜陈吉老还家二绝",
            "content": "夜寒客枕多归梦，归得黄柑紫蔗秋。小雨对谈挥尘尾，青灯分坐写蝇头。",
            "comment": ""
        },
        {
            "title": "次韵惜范生",
            "content": "范侯躯干小，实有四海心。稍臞疑内热，不怒见勇沉。沽玉市无价，汲泉井方深。得失有毫末，明年斧可寻。",
            "comment": ""
        },
        {
            "title": "次韵吴宣义三径怀友",
            "content": "佳眠未知晓，屋角闻晴哢。万事颇忘怀，犹牵故人梦。采兰秋蓬深，汲井短绠冻。起看冥飞鸿，乃见天宇空。甚念故人寒，谁省机与综。在者天一方，日月老宾送。往者不可言，古柏守翁仲。",
            "comment": ""
        },
        {
            "title": "次韵吴可权题余干县白云亭",
            "content": "曩谁筑孤亭，胜日有感遇。永怀刘随州，因榜白云句。遗老不能谈，岁月忽成屡。绿阴斤斧尽，华屋风雨仆。吴侯七闽英，宰县有真趣。弦歌解民愠，根节去吏蠹。材收佛宫余，工有子来助。厦成燕雀贺，水满凫雁翥。四海名士来，一笑坐客聚。云兴碧山留，云散清江去。斯须成苍狗，皆道不如故。至人观万物，谁有安立处。寄语吴令君，但遣糟床注。",
            "comment": ""
        },
        {
            "title": "次韵无咎阎子常携琴八村",
            "content": "士寒饿，古犹今，向来亦有子桑琴。倚楹啸歌非寓淫，伯牙山高水深深，万世丘垄一知音。阎君七弦抱幽独，晁子为之梁父吟。天寒终纬悲向壁，秋高风露声入林。冷丝枯木拂珠网，十指乃能写人心。村村击鼓如鸣鼍，豆田见角谷成螺。岁丰寒士亦把酒，满眼飣餖梨枣多。晁家公子屡经过，笑谈与世殊臼科。文章落落映晁董，诗句往往妙阴何。阎夫子，勿谓知人难，使琴抑怨久不和。明光昼开九门肃，不令高才牛下歌。",
            "comment": ""
        },
        {
            "title": "次韵闻善",
            "content": "扶醉三竿日，题诗一研埃。张罗门带雪，投辖井生苔。待得成丘陇，谁能把酒杯。常应黄菊畔，怅望白衣来。",
            "comment": ""
        },
        {
            "title": "次韵文潜休沐不出二首",
            "content": "风尘车马逐，得失两关心。惟有张仲蔚，门前蓬藋深。自公及归沐，毕愿诗书林。墙东作瘦马，万里气駸駸。",
            "comment": ""
        },
        {
            "title": "次韵文潜同游王舍人园",
            "content": "移竹淇园下，买花洛水阳。风烟二十年，花竹可迷藏。九衢流车马，相值各匆忙。岂有道边宅，静居如宝坊。幅巾延客酒，妙歌小红裳。主人有班缀，衣拂御炉香。常恐鷤鴂鸣，百草为不芳。故作龟曳尾，颇深漆园方。初开蜗牛庐，中置师子床。买田宛丘间，江汉起滥觞。今此百亩宫，冬温夏清凉。身闲阅世故，宇静发天光。安肯声利场，牵黄臂老苍。张侯笔瑞世，三秀丽斋房。作诗盛推赏，明珠计斛量。扫花坐晚吹，妙语益难忘。重游樊素病，捧心不能妆。来日犹可追，听我歌楚狂。",
            "comment": ""
        },
        {
            "title": "次韵文潜立春日三绝句",
            "content": "江山也似随春动，花柳真成触眼新。清浊尽须归瓮蚁，吉凶更莫问波臣。",
            "comment": ""
        },
        {
            "title": "次韵文潜立春日三绝句",
            "content": "谁怜旧日青钱选，不立春风玉笋班。传得黄州新句法，老夫端欲把降幡。",
            "comment": ""
        },
        {
            "title": "次韵文潜",
            "content": "武昌赤壁吊周郎，寒溪西山寻漫浪。忽闻天上故人来，呼船凌江不待饷。我瞻高明少吐气，君亦欢喜失微恙。年来鬼崇覆三豪，词林根柢颇摇荡。天生大材竟何用，只与千古拜图像。张侯文章殊不病，历险心胆原自壮。汀洲源雁未安集，风雪牖户当塞向。有人出手办兹事，正可隐几穷诸妄。经行东坡眠食地，拂拭宝墨生楚怆。水清石见君所知，此是吾家秘密藏。",
            "comment": ""
        },
        {
            "title": "次韵文安国纪梦",
            "content": "道人偶许俗人知，法喜非妻解养儿。夜久金茎添沆瀣，室虚璧月映琉璃。远来醉侠匆匆去，近出诗仙句句奇。独怪区区践绳墨，相逢未省角巾攲。",
            "comment": ""
        },
        {
            "title": "次韵王穉川客舍二首",
            "content": "身如病鹤翅翎短，心似乱丝头绪多。此曲朱门歌不得，湖南湖北竹枝歌。",
            "comment": ""
        },
        {
            "title": "次韵王穉川客舍二首",
            "content": "五更归梦常苦短，一寸客愁无奈多。慈母每占乌鹊喜，家人应赋扊扅歌。",
            "comment": ""
        },
        {
            "title": "次韵文潜立春日三绝句",
            "content": "眇然今日望欧梅，已发黄州首更回。试问淮南风月生，新年桃李为谁开。",
            "comment": ""
        },
        {
            "title": "次韵王荆公题西太乙宫壁二首",
            "content": "晚风池莲香度，晓日宫槐影西。白下长干梦到，青门紫曲尘迷。",
            "comment": ""
        },
        {
            "title": "次韵王荆公题西太乙宫壁二首",
            "content": "风急啼乌未了，雨来战蚁方酣。真是真非安在，人间北看成南。",
            "comment": ""
        },
        {
            "title": "次韵王定国扬州见寄",
            "content": "清洛思君昼夜流，北归何日片帆收。未生白发犹堪酒，垂上青云却佐州。飞雪堆盘鱠鱼腹，明珠论斗煮鸡头。平生行乐自不恶，岂有竹西歌吹愁。",
            "comment": ""
        },
        {
            "title": "次韵文少激祈雨有感",
            "content": "穷儒忧乐与民同，何况朱轮职劝农。终日虀盐供一饭，几时肤寸冒千峰。未须丘垤占鸣鹳，只要朝廷起卧龙。从此滂沱徧枯槁，爱民天子似仁宗。",
            "comment": ""
        },
        {
            "title": "次韵外舅喜王正仲三丈奉诏祷南岳回至襄阳舍",
            "content": "语言少味无阿堵，冰雪相看有此君。灯火诗书如梦寐，麒麟图画属浮云。平章息女能为妇，欢喜儿曹解缀文。忧乐同科惟石友，别离空复数朝曛。",
            "comment": " | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首 | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首"
        },
        {
            "title": "次韵喜陈吉老还家二绝",
            "content": "公庭无事吏人休，垂箔寒厅对弈秋。催织青笼篘白酒，竹炉煨栗煮鸡头。",
            "comment": ""
        },
        {
            "title": "次韵外舅喜王正仲三丈奉诏祷南岳回至襄阳舍",
            "content": "汉上思见庞德公，别来悲叹事无穷。声名藉甚漫前日，须鬓索然成老翁。家酿已随刻漏下，园花更开三四红。相逢不饮未为得，听取百鸟啼匆匆。",
            "comment": " | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首 | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首"
        },
        {
            "title": "次韵庭诲按秋课出城",
            "content": "风鸣落意地，露著晚瓜田。官道奔车气，经家煮枣烟。获人歌挃挃，公子骑翩翩。旁舍末隐举，明秋愿有年。",
            "comment": ""
        },
        {
            "title": "次韵题粹老客亭诗后",
            "content": "客亭长短路南北，衮衮行人哪得知。惟有相逢即相别，一杯成喜只成悲。",
            "comment": ""
        },
        {
            "title": "次韵文潜休沐不出二首",
            "content": "与世自少味，闭关非有心。戎葵一笑粲，露井百尺深。著书洒风雨，枯笔束如林。苏公叹妙墨，逼人太駸駸。",
            "comment": ""
        },
        {
            "title": "次韵任道食荔支有感三首",
            "content": "舞女荔支熟虽晚，临江照影自恼公。天与蹙罗装宝髻，更挼猩血染殷红。",
            "comment": ""
        },
        {
            "title": "次韵任道食荔支有感三首",
            "content": "今年荔子熟南风，莫愁留滞太史公。五月照江鸭头绿，六月连山柘枝红。",
            "comment": ""
        },
        {
            "title": "次韵任公渐感梅花十五韵",
            "content": "花信风来自伊洛，稍稍花光上林薄。经年病骨怯轻寒，裁就春衫不胜著。累累墙底卧虚樽，醉乡何处寻城郭。小轩假寐游华胥，万籁无声灯寂寞。落梅新诗入吾手，惊起诗魔如发愕。高文逸气天马趋，尾端尚许青蝇托。坐恐句芒弃我归，看花不及空紫萼。生前常苦不自闲，刍豢縻人受羇络。我嗟卒岁敝鞍鞯，风败衣裾尘满橐。轻裘缓带多公暇，公独奈何犹不乐。公言少年岂易知，凤屏翠幔愁萧索。蚤从琪树折春飈，每见新诗泪双落。劝公且共饮此酒，酒令虽严莫嗔虐。时翻舞袖间清歌，日荐南蕙羹北酪。花开莫问丑与妍，随分眼前罄杯酌。不须憔悴减腰围，也学东阳沈侯约。",
            "comment": ""
        },
        {
            "title": "次韵任道食荔支有感三首",
            "content": "一钱不直程卫尉，万事称好司马公。白发永无怀橘日，六年怊怅荔支红。",
            "comment": ""
        },
        {
            "title": "次韵秋郊晚望",
            "content": "道同一指马，心解废耳目。短生行衰谢，黄落看草木。无怀世不知，有酒客可速。谁能缚诗书，闭门抱羁独。披襟临江皋，万籁发空谷。风力斜雁行，山光森雨足。壁虫先知寒，机织日夜促。居人思行人，裘褐谁结束。行人喜归来，邂逅天从欲。可奈甑生尘，严霜冻杞菊。",
            "comment": ""
        },
        {
            "title": "次韵清虚喜子瞻得常州",
            "content": "喜色侵淫动搢紳，俞音下报谪仙人。惊回汝水间关梦，乞与江天自在春。罨画初游冰欲泮，浣花何处月还新。凉州不是人间曲，伫见君王按玉宸。",
            "comment": ""
        },
        {
            "title": "次韵清虚同访李园",
            "content": "年来高兴满蓴丝，寒薄春风骀荡时。稍见燕脂开杏萼，已闻香雪烂梅枝。老逢乐事心犹壮，病得新诗和更迟。何日联镳向金谷，拟追仙翼到瑶池。",
            "comment": ""
        },
        {
            "title": "次韵清虚",
            "content": "地远城东得得来，正如湖畔昔衔杯。眼中故旧青常在，鬓上光阴绿不回。归去汴桥三鼓月，相思梁苑一枝梅。我闲时欲从君醉，为备芳醪更满罍。",
            "comment": ""
        },
        {
            "title": "次韵清水岩",
            "content": "西安封域中，清水岩泉好。金堂茂芝术，仙吏书勋考。桃源人已往，千古遗井灶。双凫能来游，俗子迹可扫。",
            "comment": ""
        },
        {
            "title": "次韵秦少章晁适道赠答诗",
            "content": "二子论文地，阴风雪塞庐。宁穿东郭履，不遗子公书。士固难推挽，时闻有诏除。负暄真得计，献御恐成疏。",
            "comment": ""
        },
        {
            "title": "次韵秦觏过陈无己书院观鄙句之作",
            "content": "陈侯大雅姿，四壁不治第。碌碌盆盎中，见此古罍洗。薄饭不能羹，墙阴老春荠。惟有文字性，万古抱根柢。我学少师承，坎井可窥底。何因蒙赏味，相享当牲醴。试问求志君，文章自有体。玄钥锁灵台，渠当为君启。",
            "comment": ""
        },
        {
            "title": "次韵钱穆父赠松扇",
            "content": "银鉤玉唾明茧纸，松箑轻凉并送似。可怜远度帻沟娄，适堪今时褦襶子。丈人玉立气高寒，三韩持节见神山。合得安期不死药，使我蝉蜕尘埃间。",
            "comment": ""
        },
        {
            "title": "次韵七兄青阳驿西阻水见寄",
            "content": "挽船逆牵九牛尾，寸步关梁论万里。淮山终日只对面，与船低昂如角抵。水工爬涉未曾去，远者盈寻近盈咫。长堤夜射千丈潭，疾雷不及先掩耳。吾人犹困坎井泥，何算鲑虾著尘滓。我家诗翁坐长歌，险阻艰难实经履。稍寻牛豕畦疃行，始得村落鱼菜市。风榆雨柳愁杀人，日西月东若流水。忽然槌鼓催发船，入门驩甚折屐齿。道逢耦耕试借问，往往见谓知津矣。十年奔走营晓炊，家居暖席能得几。此行干蛊维叔父，攻苦食辛等醇醴。官筒之诗邺城下，孝友恳恻见表里。强哦竹闲惜寡和，如以罢兵取坚垒。何当车马城南来，寿亲一樽开宴喜。",
            "comment": ""
        },
        {
            "title": "次韵裴仲谋同年",
            "content": "交盖春风汝水边，客床相对卧僧毡。舞阳去叶才百里，贱子与公皆少年。白发齐生如有种，青山好去坐无钱。烟沙篁竹江南岸，输与鸬鹚取次眠。",
            "comment": ""
        },
        {
            "title": "次韵外舅喜王正仲三丈奉诏祷南岳回至襄阳舍",
            "content": "能来问疾好音传，蹇步昏花当日痊。烹鲤得书增目力，呼儿扶立候门前。游谈取重慙犀首，居物多赢昧计然。惟有交亲等金石，白头忘义复忘年。",
            "comment": " | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首 | 【注释】原题：次韵外舅喜王正仲三丈奉诏祷南岳回至襄阳舍驿马就舟见过三首"
        },
        {
            "title": "次韵钱德循鹿苑滩舣舟有作",
            "content": "鹿苑滩头秋月明，使君辍棹爱江清。尘埃一段思归路，已听荆州渔鼓鸣。",
            "comment": ""
        },
        {
            "title": "次韵裴尉过马鞍山",
            "content": "青山如马怒盘旋，错认林花作锦鞯。君不据鞍朝玉帝，岂宜长作市门仙。",
            "comment": ""
        },
        {
            "title": "次韵王炳之惠玉版纸",
            "content": "王侯须若缘坡竹，哦诗清风起空谷。古田小纸惠我百，信知溪翁能解玉。鸣碪千杵动秋山，裹粮万里来辇毂。儒林丈人有苏公，相如子云再生蜀。往时翰墨颇横流，此公归来有边幅。小楷多传乐毅论，高词欲奏云问曲。不持去扫苏公门，乃令小人今拜辱。去骚甚远文气卑，画虎不成书势俗。董狐南史一笔无，误掌杀青司记录。虽然此中有公议，或辱五鼎荣半菽。愿公进德使见书，不敢求公米千斛。",
            "comment": ""
        },
        {
            "title": "次韵冕仲考进士试卷",
            "content": "少年迷翰墨，无异虫蠹木。诸生程艺文，承诏当品目。床敷设箱篚，赋纳忽数束。变名混甲乙，誊写失句读。昼窗过白驹，夜几跋红烛。钩深思嘉鱼，攻璞愿良玉。谈天用一律，呻讯压重复。丝布涩难缝，快意忽破竹。圣言裨曲学，割衮缀邪幅。注金无全巧，窃发或中鹄。翟公辟痈老，薪槱茂棫朴。御史威降霜，行私不容粟。吏部提英鉴，片善蒙采录。博士刈其楚，铨量颇三复。因人享成事，贱子真碌碌。",
            "comment": ""
        },
        {
            "title": "次韵任道雪中同游东皋之作",
            "content": "四海方嗷嗷，我奔走独劳。停舟近北渚，扶杖步东皋。霜落瘦石骨，水涨腐溪毛。更有山阴兴，能无秦复陶。",
            "comment": ""
        },
        {
            "title": "次韵马荆州",
            "content": "六年绝域梦刀头，判得南还万事休。谁谓石渠刘校尉，来依绛帐马荆州。霜髭雪鬓共看镜，茱糁菊英同送秋。他日江梅腊前破，还从天际望归舟。",
            "comment": ""
        },
        {
            "title": "次韵柳通叟寄王文通",
            "content": "故人昔有凌云赋，何意陆沈黄绶间。头白眼花行作吏，儿婚女嫁望还山。心犹未死杯中物，春不能朱镜里颜。寄语诸公肯湔祓，割鸡今得近乡关。",
            "comment": ""
        },
        {
            "title": "次韵刘景文登郑王台见思五首",
            "content": "公诗如美色，未嫁已倾城。嫁作荡子妇，寒机泣到明。绿琴蛛网徧，弦绝不成声。想见鸱夷子，江湖万里情。",
            "comment": ""
        },
        {
            "title": "次韵刘景文登郑王台见思五首",
            "content": "茗花浮曾坑，酒泛酌宜城。路寻西九曲，人似汉三明。千户非无相，五言空有声。何时郭池晚，照影写闲情。",
            "comment": ""
        },
        {
            "title": "次韵刘景文登郑王台见思五首",
            "content": "系匏两相忆，极目十余城。积潦干斗极，山河皆夜明。白璧按剑起，朱弦流水声。乖逢四时尔，木石了无情。",
            "comment": ""
        },
        {
            "title": "次韵刘景文登郑王台见思五首",
            "content": "旧时刘子政，憔悴邺王城。把笔已头白，见书犹眼明。平原秋树色，沙麓暮钟声。归雁南飞尽，无因寄此情。",
            "comment": ""
        },
        {
            "title": "次韵刘景文登郑王台见思五首",
            "content": "黄浊归大壑，涟漪遶重城。西风一横笛，金气与高明。归鸦度晚景，落雁带边声。平生知章处，别离空复情。",
            "comment": ""
        },
        {
            "title": "次韵廖明略同吴明府白云亭宴集",
            "content": "江静明花竹，山空响管弦。风生学士尘，云绕令君筵。百越余生聚，三吴远接连。庖霜刀落鱠，执玉酒明船。叶县飞来舄，壶公谪处天。酌时多暴谑，舞短更成妍。唯我孤登览，观诗未究宣。空余五字赏，文似两京然。医是肱三折，官当岁九迁。老夫看镜罢，衰白敢争先。",
            "comment": ""
        },
        {
            "title": "次韵李之纯少监惠砚",
            "content": "黄公山下黄鸡秋，持节恤刑曾少休。小人负弩得开道，扫叶张饮林岩幽。相传有石非地产，列仙持来自罗浮。酒酣步出云雨上，南抚方城西嵩丘。林端乃见石空洞，猛兽贔屭踞上头。鸟道兔迒谋挽致，万牛不动五丁愁。道家蓬莱见仙伯，我亦洗湔与清流。探囊赠研颇宜墨，近出黄山非远求。乃知此山自才美，物欲致用当穷搜。迷邦故令成器晚，不琢元非匠石羞。",
            "comment": ""
        },
        {
            "title": "次韵李士雄子飞独游西园折牡丹忆弟子奇二首",
            "content": "西园春色才桃李，蜂已成围蝶作团。更欲开花比京洛，放教姚魏接山丹。",
            "comment": ""
        },
        {
            "title": "次韵孔四著作早行",
            "content": "弃置锄犁就车马，从来计出古人下。尘埃好在三尺桐，不疑万世期子野。明经使者著书郎，风雨乘馹忘夙夜。回车过门问无恙，何意深巷勤长者。圣师之後盖多贤，领略世故有余暇。白面长身虽不见，好古发愤尚类也。自然身如警露鹤，每先鸣鸡整初驾。北行河决所至郡，肃肃王命哀鳏寡。力排滹沱避城郭，深泽疲民且田舍。贾生三策藏胸中，羿矢百中不虚舍。行归定拜关内侯，但赐黄金恐非价。",
            "comment": ""
        },
        {
            "title": "次韵孔四著作北行滹沱",
            "content": "驼褐蒙风霜，鸡声眇墟里。青灯进豆粥，落月踏冰水。平生不龟药，才可卫十指。持比千户封，谁能优劣此。",
            "comment": ""
        },
        {
            "title": "次韵君庸寓慈云寺待韶惠钱不至",
            "content": "主簿看梅落雪中，闺人应赋首飞蓬。问安儿女音书少，破笑壶觞梦寐同。马祖峰前青未了，郁孤台下水如空。江山信美思归去，听我劳歌亦欲东。",
            "comment": ""
        },
        {
            "title": "次韵梨花",
            "content": "桃花人面各相红，不及天然玉作容。总向风尘尘莫染，轻轻笼月倚墙东。",
            "comment": ""
        },
        {
            "title": "次韵晋之五丈赏压沙寺梨花",
            "content": "沙头十日春，当日谁手种。风飘香未改，雪压枝自重。看花思食实，知味少人共。霜降百工休，把酒约宽纵。",
            "comment": ""
        },
        {
            "title": "次韵景珍酴醾",
            "content": "莫惜金钱买玉英，担头春老过清明。天香国艳不著意，诗社酒徒空得名。及此一时须痛饮，已拚三日作狂酲。濠州园里都开尽，肠断萧萧雨打声。",
            "comment": ""
        },
        {
            "title": "次韵寄李六弟济南郡城桥亭之诗",
            "content": "客心如头垢，日欲撩千篦。闻人说江南，喜气吐晴霓。伏枕梦归路，子规吟翠微。济南似江南，旧见今不疑。洗心欲成游，王事相夺移。驽马恋栈豆，岂能辞絷缧。本无封侯骨，见事又重迟。徒能多著酒，大腹如鸱夷。惟思一渔舟，载网横渺弥。矫贡历下亭，朱阑转清溪。春风吹桃李，三月自成蹊。翠叶张日幄，红英铺地衣。此中有佳兴，不醉定自非。况当郡政成，野茧麦两岐。与民同观游，永夜不阖扉。女墙上金枢，天如青琉璃。想子果下归，马饱生刍嘶。",
            "comment": ""
        },
        {
            "title": "次韵寄蓝六在广陵",
            "content": "圣学相期沧海头，当时各倚富春秋。班扬文字初无意，滕薛功名自不优。焦尾朱弦非众听，南山白石使人愁。传声为向扬州问，相忆犹能把酒不。",
            "comment": ""
        },
        {
            "title": "次韵李任道晚饮锁江亭",
            "content": "西来雪浪如炰烹，两涯一苇乃可横。忽思锺陵江十里，白蘋风起縠纹生。酒杯未觉浮蚁滑，茶鼎已作苍蝇鸣。归时共须落日尽，亦嫌持盖仆屡更。",
            "comment": ""
        },
        {
            "title": "次韵寄滑州舅州",
            "content": "舫斋闻有小溪山，便是壶公谪处天。想听琐窗深夜雨，似看叶水上江船。瞻相白马津亭路，寂寞双凫古县前。舅氏知甥最疏嬾，折腰尘土解哀怜。",
            "comment": ""
        },
        {
            "title": "次韵寄晁以道",
            "content": "河汉牛与女，咫尺不得语。欢然共秋盘，以兹不忘故。我友在天末，问天许见否。云雨隔九关，日月不我与。念公坐臞禅，守心如缚虎。颇思携法喜，举案饁南亩。不闻犯斋收，犹闻画眉诩。良为鼻祖来，渠伊为伴侣。我有桂溪刀，聊凭东风去。",
            "comment": ""
        },
        {
            "title": "次韵几复和答所寄",
            "content": "海南海北梦不到，会合乃非人力能。地褊未堪长袖舞，夜寒空对短檠灯。相看鬓发时窥镜，曾共诗书更曲肱。作个生涯终未是，故山松长到天藤。",
            "comment": ""
        },
        {
            "title": "次韵几复答予所赠三物三首之有石刻",
            "content": "九原谁复起，糟魄未传心。不取丁仪米，疑成校尉金。名从高位借，德有下僚沈。笔削多瑕点，犹希畏友箴。",
            "comment": ""
        },
        {
            "title": "次韵几复答予所赠三物三首石灯檠",
            "content": "谁怜湖海士，白发夜窗檠。风雨鸡不已，诗书眼尚明。禅枝安宿鸟，僧粥吼华鲸。但满五车读，行看一座倾。",
            "comment": ""
        },
        {
            "title": "次韵几复答予所赠三物三首石博山",
            "content": "绝城蔷薇露，他山菡萏炉。薰衣作家想，伏枕梦闺姝。游子官蚁穴，谪仙居瓠壶。当时有忧乐，回首亦成无。",
            "comment": ""
        },
        {
            "title": "次韵吉老知命同游青原二首",
            "content": "至人来有会，吾道本无家。阅世鱼行水，遗书鸟印沙。斋孟香佛饭，法席雨天花。时有清谈胜，还同叹永嘉。",
            "comment": ""
        },
        {
            "title": "次韵李士雄子飞独游西园折牡丹忆弟子奇二首",
            "content": "桃李阴中五兄弟，扶将白发共传杯。风吹一雁忽南去，空得平安书信回。",
            "comment": ""
        },
        {
            "title": "次韵吉老知命同游青原二首",
            "content": "洗钵寻思去，论诗匡鼎来。鸦窥锡处井，鱼泳钓时台。垂足收亲子，存身亘劫灰。僧雏手金钥，一为道人开。",
            "comment": ""
        },
        {
            "title": "次韵吉老游青原将归",
            "content": "欣欣林皋乐，赏心天际翔。清樽鱠鲂鲤，朱果实圆方。醉罢听疏雨，衾寒梦国香。雨余山吐月，的皪满帘霜。展转复展转，钟鱼晓琅琅。思归笑迎门，儿女相扶将。",
            "comment": ""
        },
        {
            "title": "次韵寄上七兄",
            "content": "学得屠龙长缩手，链成五色化苍烟。谁言游刃有余地，自信无功可补天。啼鸟笑歌追暇日，饱牛耕凿望丰年。荷锄端欲相随去，邂逅青云恐疾颠。",
            "comment": ""
        },
        {
            "title": "次韵吉老十小诗",
            "content": "学似斲轮扁，诗如饭颗山。室中余一剑，无气斗牛间。",
            "comment": ""
        },
        {
            "title": "次韵吉老十小诗",
            "content": "半菽一瓢饮，悬鹑百结衣。萧条鬼不瞰，聊可与同归。",
            "comment": ""
        },
        {
            "title": "次韵吉老十小诗",
            "content": "茵席絮剪茧，枕囊收决明。南风入昼梦，起坐是松声。",
            "comment": ""
        },
        {
            "title": "次韵吉老十小诗",
            "content": "斲鼻昔常尔，绝弦知者稀。无人与争长，惟有钓鱼矶。",
            "comment": ""
        },
        {
            "title": "次韵吉老十小诗",
            "content": "寒水几痕落，秋山万窍号。红梨啄乌鹊，残菊挂蠨蛸。",
            "comment": ""
        },
        {
            "title": "次韵吉老十小诗",
            "content": "眼看人换世，手种木成阴。藏拙无三窟，谈禅剧七禽。",
            "comment": ""
        },
        {
            "title": "次韵吉老十小诗",
            "content": "日短循除庑，溪寒出臼科。官居图画里，小鸭睡枯荷。",
            "comment": ""
        },
        {
            "title": "次韵吉老十小诗",
            "content": "佳人斗南北，美酒玉东西。梦鹿分真鹿，无鸡应木鸡。",
            "comment": ""
        },
        {
            "title": "次韵吉老十小诗",
            "content": "万木霜摇落，山呈斧凿痕。痴蝇思附尾，警鹤畏乘轩。",
            "comment": ""
        },
        {
            "title": "次韵吉老十小诗",
            "content": "什袭发硎刀，无名自贵高。秋衣犹葛制，午饭厌溪毛。",
            "comment": ""
        },
        {
            "title": "次韵吉老寄君庸",
            "content": "何郎生事四立壁，心地高明百不忧。白眼醉来思阮籍，碧云吟罢对汤休。诸公著力书交上，尺璧深藏价未酬。空使君如巢幕燕，将雏处处度春秋。",
            "comment": ""
        },
        {
            "title": "次韵黄斌老晚游池亭二首",
            "content": "岑寂东园可散愁，胶胶扰扰梦神游。万竿苦竹旌旗卷，一部鸣蛙鼓吹休。雨後月前天欲冷，身闲心远地常幽。杜门谢客恐生谤，且作人间鹏鷃游。",
            "comment": ""
        },
        {
            "title": "次韵黄斌老晚游池亭二首",
            "content": "路入东园无俗驾，忽逢佳士喜同游。绿荷菡萏稍觉晚，黄菊拒霜殊未秋。客位正须悬榻下，主人自爱小塘幽。老夫多病蛮江上，颇忆平生马少游。",
            "comment": ""
        },
        {
            "title": "次韵黄斌老所画横竹",
            "content": "酒浇胸次不能平，吐出苍竹岁峥嵘。卧龙偃蹇雷不惊，公与此君俱忘形。晴窗影落石泓处，松煤浅染饱霜兔。中安三石使屈蟠，亦恐形全便飞去。",
            "comment": ""
        },
        {
            "title": "次韵胡彦明同年羇旅京师寄李子飞三章一章道",
            "content": "畏人重禄难堪忍，阅世浮云易变迁。徐步当车饥当肉，锄头为枕草为毡。原无马上封侯骨，安用人间使鬼钱。不是朱门争底事，清溪白石可忘年。",
            "comment": " | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句 | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句"
        },
        {
            "title": "次韵胡彦明同年羇旅京师寄李子飞三章一章道",
            "content": "丁未同升乡里贤，别离寒暑未推迁。萧条羁旅深穷巷，蚤晚声名上细毡。碧嶂清江原有宅，白鱼黄雀不论钱。槟榔一斛何须得，李氏弟兄佳少年。",
            "comment": " | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句 | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句"
        },
        {
            "title": "次韵胡彦明同年羇旅京师寄李子飞三章一章道",
            "content": "看除日月坐中铨，一岁应无官九迁。葱韭盈盘市门食，诗书满枕客床毡。留连节物孤朋酒，恼乱邻翁谒子钱。谁料丹徒布衣得，困穷且忍试新年。",
            "comment": " | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句 | 【注释】原题：次韵胡彦明同年羇旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句"
        },
        {
            "title": "次韵和魏主簿",
            "content": "梅药触人意，绕枝三四旋。玄冥与之笑，青帝不争权。帘晚寿阳醉，云深姑射眠。愁蛾英半落，娇靥菡初圆。短簿吹羌笛，诸郎宴洞天。官栖仇览棘，才拍翰林肩。风力能冰酒，霜威欲折绵。锦衾寒有恨，花信远难传。饮罢钟催晓，诗成律换年。余香勤管领，莫厌屡中贤。",
            "comment": ""
        },
        {
            "title": "次韵和台源诸篇九首之云涛石",
            "content": "造物成形妙画工，地形咫尺远连空。蛟鼍出没三万顷，云雨纵横十二峰。清坐使人无俗气，闲来当暑起清风。诸山落木萧萧夜，醉梦江湖一叶中。",
            "comment": ""
        },
        {
            "title": "次韵和台源诸篇九首之仙桥洞",
            "content": "横阁晴虹渡石溪，几年钥锁镇瑶扉。洞中日月真长久，世上功名果是非。叱石元知牧羊在，烂柯应有看棋归。若逢白鹤来华表，识取当年丁令威。",
            "comment": ""
        },
        {
            "title": "次韵和台源诸篇九首之群玉峰",
            "content": "洞天名籍知第几，洞口诸峰苍翠堆。雕虎啸风斤斧去，飞廉吹雨晓烟回。日晴圭角升云气，月冷明珠割蚌胎。种玉田中饱春笋，仙人忆得早归来。",
            "comment": ""
        },
        {
            "title": "次韵和台源诸篇九首之七台溪",
            "content": "先生行乐在清溪，满世功名对画脂。一道寒波随眼净，百年高柳到天垂。昔人无处问谁氏，遗础有情犹旧基。猿鹤至今烟惨淡，贤愚俱尽水涟漪。四时相及漏催滴，万事不疑冰泮澌。聊欲烹茶羹杞菊，身如桑苎与天随。",
            "comment": ""
        },
        {
            "title": "次韵和台源诸篇九首之七台峰",
            "content": "欲雕佳句累层峦，深愧挥斤斲鼻端。作者七人俱老大，昂藏却立古衣冠。千年避世朝市改，万籁入松溪涧寒。我有号锺锁蛛网，何时对汝发清弹。",
            "comment": ""
        },
        {
            "title": "次韵和台源诸篇九首之南屏山",
            "content": "襞积蓝光刻削成，主人题作正南屏。身更万事已头白，相对百年终眼青。烟雨数峰当隐几，林塘一带是中庭。红尘车马无因到，石壁松门本不扃。",
            "comment": ""
        },
        {
            "title": "次韵和台源诸篇九首之灵寿台",
            "content": "藤树谁知先後生，万年相倚共枯荣。层台定自有天地，鼻祖已来传父兄。虎豹文章藏雾雨，龙蛇头角听雷声。何时暂取苍烟策，献与本朝优老成。",
            "comment": ""
        },
        {
            "title": "次韵和台源诸篇九首之灵椿台",
            "content": "固蔕深根且一邱，少时尝恐斧斤求。何人比拟明堂柱，几岁经营江汉洲。终以不才名四海，果然无祸阅千秋。空山万籁月明底，安得闲眼石枕头。",
            "comment": ""
        },
        {
            "title": "次韵和台源诸篇九首之叠屏岩",
            "content": "篁竹参天无人行，来游者多蹊自成。石屏重叠翡翠玉，莲荡宛转芙蓉城。世绿遮尽不到眼，幽事相引颇关情。一炉沈水坐终日，唤梦鹁鸪相应鸣。",
            "comment": ""
        },
        {
            "title": "次韵和答孔毅甫",
            "content": "鹏飞鲲化未即逍遥游，龙章凤姿终作广陵散。湓浦炉边督数钱，故人陆沉心可见。气与神兵上斗牛，诗如晴雪濯江汉。把咏公诗阖且开，旁无知音面墙叹。我今废书迷簿领，鱼蠹笔锋蛛网砚。六年国子无寸功，犹得江南万家县。客来欲语谁与同，令人熟寐触屏风。窃食仰愧冥冥鸿，少年所期如梦中。江头酒贱樽屡空，南山有田岁不逢。相思夜半涕无从，千金公亦费屠龙。",
            "comment": ""
        },
        {
            "title": "次韵汉公招七兄",
            "content": "白发霏霏雪点斑，朱樱忽忽鸟衔残。公庭休吏进汤饼，语燕无人窥井栏。诗句多传知有暇，道人相见不应难。老郎亲屈延处士，风味依稀如姓桓。",
            "comment": ""
        },
        {
            "title": "次韵韩川奉祠西太乙宫四首",
            "content": "泰坛下瑞云黄，雨师洒道尘香。便面犹承坠露，金钲半吐东墙。",
            "comment": ""
        },
        {
            "title": "次韵韩川奉祠西太乙宫四首",
            "content": "紫府侍臣鸣玉，霜台御史生风。官烛论诗未了，知秋自属梧桐。",
            "comment": ""
        },
        {
            "title": "次韵韩川奉祠西太乙宫四首",
            "content": "白髦下金神节，青祝携御炉香。百礼尽修亳祀，九歌不取沈湘。",
            "comment": ""
        },
        {
            "title": "次韵韩川奉祠西太乙宫四首",
            "content": "万灵未对甘泉，五福问祀迎年。旍旂三斿半偃，风马云车闯然。",
            "comment": ""
        },
        {
            "title": "次韵郭右曹",
            "content": "阅世行将老斲轮，那能不朽见仍云。岁中日月又除尽，圣处工夫无半分。秋水寒沙鱼得计，南山温雾豹成文。古心自有著鞭地，尺璧分阴未当勤。",
            "comment": ""
        },
        {
            "title": "次韵郭明叔登县楼见思长句",
            "content": "令尹登临多暇日，杖生芝菌笔生埃。溪横凤尾寒光去，山拥旌阳翠气来。晚市张灯明远近，□□留客舞徘徊。红裳珠履知多在，点检惟无□秀才。",
            "comment": ""
        },
        {
            "title": "次韵郭明叔长歌",
            "content": "君不见悬车刘屯田，骑牛涧壑弄潺湲。八十唇红眼点漆，金锺举酒不留残。君不见征西徐尚书，为国捐躯矢石间。龙章凤姿委秋草，天马长辞十二闲。何如高阳郦生醉落魄，长揖辍洗惊龙颜。丈夫当年倾意气，安用蚓食而蝎跧。古人已作泉下土，风义可想犹班班。郭侯忠信如古人，荐书飞名上九关。诗书自可老斲轮，智略足以解连环。铜章屈宰山水县，友声相求不我顽。鹏翼垂天公直起，燕巢见社身思还。文思舜禹开言路，即看承诏著豸冠。尚趋手板事直指，少忍吏道之多艰。黄花零落一尊酒，别有天地非人寰。",
            "comment": ""
        },
        {
            "title": "次韵公择雨後",
            "content": "二圣勤民损膳羞，雨余今见角田秋。碧酒尚堪遮眼醉，红榴不解替人愁。",
            "comment": ""
        },
        {
            "title": "次韵公择舅",
            "content": "昨梦黄粱半熟，立谈白璧一双。惊鹿要须野草，鸣鸥本愿秋江。",
            "comment": ""
        },
        {
            "title": "次韵公定世弼登北都东楼四首",
            "content": "汉皇勤远略，晚节相千秋。不足中原地，犹思一战收。望朝方北顾，斜日倚东楼。庙算知无敌，寒儒浪自愁。",
            "comment": ""
        },
        {
            "title": "次韵公定世弼登北都东楼四首",
            "content": "都城碍飞鸟，军幕卧貔貅。紫葚知蚕老，黄云见麦秋。接天双阙起，伏地九河流。耆老深望幸，銮舆不好游。",
            "comment": ""
        },
        {
            "title": "次韵公定世弼登北都东楼四首",
            "content": "真皇多庙胜，仁祖用功深。卜宅迁九鼎，破胡藏万金。百年休战士，当日纵前禽。欲断匈奴臂，不如留此心。",
            "comment": ""
        },
        {
            "title": "次韵公定世弼登北都东楼四首",
            "content": "日著阑干角，风吹濯澣衣。喜同王季哲，更得谢玄晖。清兴俱不浅，长吟无用归。月明南北道，犹见驿尘飞。",
            "comment": ""
        },
        {
            "title": "次韵公秉子由十六夜忆清虚",
            "content": "九陌无尘夜际天，两都风物各依然。车驰马逐灯方闹，地静人闲月自妍。佛馆醉谈怀旧岁，斋宫诗思锁今年。但闻公子微行去，门外骅骝立绣鞯。",
            "comment": ""
        },
        {
            "title": "次韵高子勉十首",
            "content": "沙上步微暖，思君剩欲招。蒌蒿穿雪动，杨柳索春饶。枉驾时逢出，新诗若见撩。樽前远湖树，来饮莫辞遥。",
            "comment": ""
        },
        {
            "title": "次韵高子勉十首",
            "content": "少年基一篑，长岁足三余。忽作飞黄去，顿超同队鱼。尊前八采句，窗下十年书。定作牛腰束，传抄听小胥。",
            "comment": ""
        },
        {
            "title": "次韵高子勉十首",
            "content": "凿开混沌窍，窥见伏羲心。有物先天地，含生尽陆沈。伐山成大厦，鼓橐铸祥金。三尺无弦木，期君发至音。",
            "comment": ""
        },
        {
            "title": "次韵高子勉十首",
            "content": "志士难推毂，将如高子何。心期诚不浅，余论或相多。欲向沧洲去，还能小艇麽。鸬鹚西照处，相并晒渔蓑。",
            "comment": ""
        },
        {
            "title": "次韵高子勉十首",
            "content": "惊人得佳句，或以傲王公。处世要清节，滑稽安足雄。深沈似康乐，简远到安丰。一点无俗气，相期林下同。",
            "comment": ""
        },
        {
            "title": "次韵高子勉十首",
            "content": "荆渚楼中赋，南阳垅底吟。谁言小隐处，频屈故人临。经笥茌窥底，词源幸汲深。思君眠竹屋，雪月冰寒衾。",
            "comment": ""
        },
        {
            "title": "次韵高子勉十首",
            "content": "君不居郎省，还应上谏坡。才高殊未识，岁晚喜无它。枥马羸难出，邻鸡冻不歌。寒炉余几火，灰里拨阴何。",
            "comment": ""
        },
        {
            "title": "次韵高子勉十首",
            "content": "岘南羁旅井，灞上猎归亭。日绕分鱼市，风回落雁汀。笔由诗客把，笛为故人听。但恐苏耽鹤，归时或姓丁。",
            "comment": ""
        },
        {
            "title": "次韵高子勉十首",
            "content": "扫雪我三日，御风君过旬。言诗今有数，下笔不无神。行布佺期近，飞扬子建亲。可怜金石友，去不待斯人。",
            "comment": ""
        },
        {
            "title": "次韵高子勉十首",
            "content": "雪尽虚檐滴，春从细草回。德人泉下梦，俗物眼中埃。久立我有待，长吟君不来。重玄锁关龠，要待玉匙开。",
            "comment": ""
        },
        {
            "title": "次韵感春五首",
            "content": "茶如鹰爪拳，汤作蟹眼煎。时邀草玄客，晴明坐南轩。笑谈非世故，独立万物先。春风引车马，隐隐何阗阗。高盖相摩戛，骑奴争道喧。吾人抚荣观，燕处自超然。城中百年木，有鹊巢其颠。鳲鸠来相宅，日暮更谋迁。",
            "comment": ""
        },
        {
            "title": "次韵感春五首",
            "content": "鸟声春渐长，烟雨春薄暮。风光不长妍，如客暂时寓。芸芸物争时，天地有常度。我行睹大河，黄流日东骛。喟然欲乘桴，莽不见洲渚。张侯但饮酒，无用恨羁旅。十年富贵子，今作一丘土。",
            "comment": ""
        },
        {
            "title": "次韵感春五首",
            "content": "祁寒不可怨，天道自平分。及尔春风来，四肢有余温。丈夫力如虎，为人行灌园。椒兰工壅蔽，未可怨芳荪。寒鱼守穷辙，蒙呴一沫恩。一朝被湔祓，吹毛见瘢痕。",
            "comment": ""
        },
        {
            "title": "次韵感春五首",
            "content": "张癸脱朝衣，儿褐多纯绿。闻道无米舂，煮术学辟谷。官吏但索钱，诏书哀惸独。东方九尺长，不得侏儒禄。屋中声鹅雁，日暮搅心曲。穷巷无桃李，縕袍非春服。我吟白驹诗，知君在空谷。",
            "comment": ""
        },
        {
            "title": "次韵感春五首",
            "content": "我与子桑友，既往雨弥旬。交情未曾改，天地忽趋新。东风无行迹，佳气满城闉。麦苗生陂陇，叹息不食陈。谁能裹饭来，定是寂寞人。一曲古流水，试拂弦上尘。古木少生意，轮囷卧河滨。惭愧桃与李，相随见阳春。",
            "comment": ""
        },
        {
            "title": "次韵盖郎中率郭郎中休官二首",
            "content": "世态已更千变尽，心源不受一尘侵。青春白日无公事，紫燕黄鹂俱好音。付与儿孙知伏腊，听教鱼鸟逐飞沈。黄公垆下曾知味，定是逃禅入少林。",
            "comment": ""
        },
        {
            "title": "次韵盖郎中率郭郎中休官二首",
            "content": "仕路风波双白发，闲曹笑傲两诗流。故人相见白青眼，新贵即今多黑头。桃叶柳花明晓市，荻芽蒲笋上春洲。定知闻健休官去，酒户家园得自由。",
            "comment": ""
        },
        {
            "title": "次韵奉送公定",
            "content": "去年君渡河，枣下实离离。今年君渡河，剥枣咏豳诗。直缘恩义重，不惮鞍马疲。诗书半行李，道路费岁时。亲交叹存亡，学问访阙遗。我多後时悔，君亦见事迟。即此有真意，定非儿女知。虚名无用处，北斗与南箕。燕赵游侠子，长安轻薄儿。狂掉三寸舌，躐登九级墀。覆手云雨翻，立谈光阴移。歃血盟父子，指天出肝脾。从来国器重，见谓骨相奇。筑岩发梦寐，猎渭非熊螭。百工改绳墨，一世擅文词。全人脰肩肩，瓮盎妩且宜。大槐阴黄庭，女萝绵络之。昭阳两兄弟，还自妒蛾眉。工颦又宜笑，百辈来茹咨。班姬轻鸿毛，更合众口吹。引绳痛排拫，蒙蔽枉成帷。惟恐出己上，杀之如弈棋。尘埃百年琴，绝弦为锺期。落落虎豹文，义难管中窥。至今扬子云，不与俗谐嬉。岁晚草玄经，覃思写天维。脱身天禄阁，危于剑头炊。卧闻策董贤，闭门甘忍饥。五侯盛宾客，驺辔交横驰。时通问字人，得酒未曾辞。近者君家翁，天与脱馽鞿。已为冥冥鸿，矰缴尚安施。养兰寻僧圃，爱竹到水湄。北阙免朝请，西都分保厘。文章九鼎重，富贵一黍累。赵良请灌园，但为商君嗤。弃甲尚文过，兕多牛有皮。出仕书掣肘，归来菊荒篱。不为五斗折，自无三径资。胜箭洗蹀血，归鞍悬月支。斯人万户侯，造物付炉锤。我观史臣篇，疏略记糟醨。譬如官池蛙，谁能问公私。君怀明月珠，簸弄沧海涯。深房佩芳兰，固是王所姬。南页尚包橘，汉滨莫大随。每来促谈麈，风生庭竹枝。肮脏得家法，伊优不能为。但听呼摴蒱，便足解人颐。功成在漏刻，颖利处囊锥。失势落坑穽，寒窀如愁鸱。得马折足祸，亡羊多歧悲。屡敌因心计，伏兵几面欺。长戈仰关来，吐款受羁縻。万事只如此，毕竟谁成亏。爱君方寸间，醇朴乃器师。安得摆俗缠，东冈竝鉏犁。由来在阴鹤，不必振羽仪。送行倾车盖，载酒满鸱夷。天高木叶下，潦退河流卑。屯云搴六幕，新月吐半规。人生会面难，取醉听狂痴。语穽发欺笑，诗锋犯嘲讥。悬知履霜来，少别为不怡。天津媚河汉，阙角挂秋霓。中有鬼与神，赤舌弄阴机。夜光但十袭，出怀即瑕疵。去去善逆旅，冻醪约重持。山药倒藤架，红梨带寒曦。坐须骑奴还，淹留岁恐期。无为出门念，牵衣婴孺啼。短韵愿成诵，时时寄相思。",
            "comment": ""
        },
        {
            "title": "次韵奉答文少激推官纪赠二首",
            "content": "文章藻鑑随时去，人物权衡逐势低。扬子墨池春草遍，武侯祠庙晓莺啼。书帷寂寞知音少，幕府留连要路迷。顾我何人敢推挽，看君桃李合成蹊。",
            "comment": ""
        },
        {
            "title": "次韵奉答文少激推官纪赠二首",
            "content": "诗来清吹拂衣巾，句法词锋觉有神。今日相看青眼旧，他年肯作白头新。文如雾豹容窥管，气似灵犀可辟尘。慙愧相期在台省，无心枯木岂能春。",
            "comment": ""
        },
        {
            "title": "次韵奉答南山禅师二颂兼呈琦上人",
            "content": "南山四至分明也，一日元来十二时。两个泥牛齐著力，矛头淅米剑头炊。",
            "comment": ""
        },
        {
            "title": "次韵奉答南山禅师二颂兼呈琦上人",
            "content": "鱼吼钟鸣索饭钱，牧牛耕种别人田。淮师收得祖关在，一笛操江月满船。",
            "comment": ""
        },
        {
            "title": "次韵奉和仲谟夜话唐史",
            "content": "贞观规摹诚远大，开元宗社半存亡。才闻冠盖游西蜀，又见干戈暗洛阳。哲妇乘时倾嫡后，大阍当国定储皇。伤心不忍前朝事，愿作元龟献未央。",
            "comment": ""
        },
        {
            "title": "次韵奉答廖袁州怀旧隐之诗",
            "content": "诗题怨鹤与惊猿，一幅溪藤照麝烟。闻道省郎方结绶，可容名士乞归田。严安召见天嗟晚，贾谊归来席更前。何况班家有超固，应封定远勒燕然。",
            "comment": ""
        },
        {
            "title": "次韵奉答吉邻机宜",
            "content": "黠虏乘秋屡合围，上书公独请偏师。庭中子弟芝兰秀，塞上威名草木知。千里折冲深寄此，三衙虚席看除谁。与公相见清班在，仁祖重来筑旧基。",
            "comment": ""
        },
        {
            "title": "次韵奉答存道主簿",
            "content": "主簿朝衣如败荷，高怀千尺上松萝。旅人争席方归去，秋水黏天不自多。学到会时忘粲可，诗留别後见羊何。向来四海习凿齿，仱日期君不啻过。",
            "comment": ""
        },
        {
            "title": "次韵奉答吉老并寄何君庸",
            "content": "倾怀相见开城府，取意闲谈没臼窠。但取吏曹无狡兔，任呼舞女伐灵鼍。屡中瓮面酒几圣，苦忆尊前人姓何。愿得两公俱投报，不唯朱墨要渐摩。",
            "comment": ""
        },
        {
            "title": "次韵奉酬刘景文河上见寄",
            "content": "省中岑寂坐云窗，忽有归鸿拂建章。珍重多情惟石友，琢磨佳句问潜郎。遥怜部曲风沙里，不废平生翰墨场。想见哦诗煮春茗，向人怀抱绝关防。",
            "comment": ""
        },
        {
            "title": "次韵杜仲观二绝",
            "content": "诗家二杜见仍云，佳句风流照映人。青眼向来同醉醒，白头相望不缁磷。",
            "comment": ""
        },
        {
            "title": "次韵杜仲观二绝",
            "content": "短舞朱裙惬醉看，惜公官守隔江干。遥怜得句无人赏，走马城东觅道安。",
            "comment": ""
        },
        {
            "title": "次韵定国闻子由卧病绩溪",
            "content": "炎洲冬无冰，十月雷虺虺。及春疟疠行，用人祭非鬼。巫师司民命，药石不入市。溪弩潜发机，土风甚不美。苏子卧江南，感叹中夜起。闻道病在床，食鱼不知旨。寒暑战胸中，士穷有如此。此公夭机深，爵禄心已死。养生遗形骸，观妙得骨髓。后皇莳嘉橘，中岁多成枳。佳人何时来，为天启玉齿。湔祓瘴雾姿，朝趋去天咫。诸公转洪钧，国器方荐砥。矢诗写予心，庄语不加绮。",
            "comment": ""
        },
        {
            "title": "次韵德孺新居病起",
            "content": "潭潭经略府，寂寂闭门居。京洛圣贤宅，江湖鱼鳖瀦。官如一梦觉，话胜十年书。稍喜过从近，扶筇不驾车。",
            "comment": ""
        },
        {
            "title": "次韵德孺惠贶秋字之句",
            "content": "少日才华接贵游，老来忠义气横秋。未应白发如霜草，不见丹砂似箭头。顾我今成丧家狗，期君早作济川舟。汉家宗庙英灵在，定是寒儒浪自愁。",
            "comment": ""
        },
        {
            "title": "次韵德孺感兴二首",
            "content": "眼前尝废忘，事往更追寻。爱酒陶元亮，著书王仲任。寒蒲虽有节，枯木已无心。客至还须饮，逢欢起自斟。",
            "comment": ""
        },
        {
            "title": "次韵道辅双岭见寄三叠",
            "content": "生涯鱼吹沫，文彩豹藏雾。人言壶公老，渠但未得趣。饮酒人壶中，茫然失巾屦。时不与我谋，今君向何处。",
            "comment": ""
        },
        {
            "title": "次韵道辅双岭见寄三叠",
            "content": "明如九井璜，美如三危露。贞观魏公孙，今来功名误，儿时汉南柳，摇落伤岁暮。时不与我谋，羲和促天步。",
            "comment": ""
        },
        {
            "title": "次韵道辅旅怀见寄",
            "content": "岁华其将晚，霜叶不可风。生理鱼乞水，归心鸟飞空。风尘化衣黑，旅宿梦裙红。人言家无壁，自倚笔有锋。转蓬且半岁，交臂各衰翁。扁舟去日远，明月与君同。露曦百年驶，麟获万事穷。装怀酒澹淡，塞意雾空蒙。诸公尚无恙，不见陈元龙。",
            "comment": ""
        },
        {
            "title": "次韵答宗汝为初夏见寄",
            "content": "宫蛙无时休，不知忧复乐。夕晖半规黄，冉冉纳暮壑。鸟栖松陨花，风下竹解箨。南箕与北斗，磊磊贯缨络。怀我邻邦友，贤义本不薄。箕斗常相望，江含雾冥漠。忽烹双鲤鱼，中有初夏作。诗词清照眼，明月丽珠箔。闲出句崛奇，芙蕖依绿蒻。雄辨简色空，韩卢逐东郭。终篇谈不二，自脱世缠缚。此道久陆沉，喜公勤博约。盈笼惠石芝，乌皮剥猿玃。野人烹嘉蔬，回首葵苋恶。劝盐珠未工，追呼联纆索。闻君欲课最，岂有不龟药。我民六万户，过半客栖泊。棘端可沐猴，且愿观其削。官符昼夜下，朝播责暮获。射利者谁其，登陇弯繁弱。昨闻数邦贡，曲礼赋三错。恭惟廊庙上，献纳及新瘼。绣衣城南来，免冠谢公怍。归乘下泽车，绝意麒麟阁。田园蒙帝力，仰以万寿酢。公材横太阿，越砥敛霜锷。智囊无遗漏，胆量包空廓。行当治状闻，雄飞上碧落。我材甚不长，有地愧盘礡。平陆非距心，滕薛困公绰。看人取卿相，妄意亦馋嚼。终不作湘累，憔悴吟杜若。一心思倾写，何时叩扃钥。",
            "comment": ""
        },
        {
            "title": "次韵答张文潜惠寄",
            "content": "短褐不磷缁，文章近楚辞。未识想风采，别去令人思。斯文已战胜，凯歌偃旍旗。君行鱼上冰，忽复燕哺儿。学省得佳士，催来费符移。方观追金玉，如许遽言归。南山有君子，握兰怀令姿。但应洁斋俟，勿咏无生诗。",
            "comment": ""
        },
        {
            "title": "次韵德孺感兴二首",
            "content": "于此吾忘我，从谁尺直寻。事来千万种，人有两三心。自守藩篱小，犹能井臼任。过时虽不采，吾与菊花斟。",
            "comment": ""
        },
        {
            "title": "次韵答张沙河",
            "content": "张侯堂堂身八尺，老大无机如汉阴。猛摩虎牙取吞噬，自叹日月不照临。策名日已污轩冕，逃去未必焚山林。我评君才甚高妙，孤竹截管空桑琴。四十未曾成老翁，紫髯垂颐郁森森。眉宇之间见风雅，蓝田烟雾生球琳。胸中垒块正须酒，东海可揽北斗斟。古人已悲铜雀上，不闻向时清吹音。百年毁誉付谁定，取醉自可结舌瘖。使公系腰印如斗，驷马高盖驱駸駸。亲朋改观婢仆敬，成都男子宁异今。又言屋底甚悬磬，儿婚女嫁取千金。古来圣贤多不饱，谁能独无父母心。众雏堕地各有命，强为百草忧春霖。艾封人子暗目睫，与王同床悔沾襟。陇鸟入笼左右啄，终日思归碧山岑。一生能几开口笑，何忍更遣百虑侵。忽投雄篇写逸兴，仰占乾文动奎参。自陈使酒尝骂坐，惜予不与朋盍簪。君材蜀锦三千丈，要在刀尺成衣衾。南朝例有风流廦，楚地俗多词赋淫。屈原离骚岂不好，只今漂骨沧江浔。正令夷甫开三窟，猎以我道皆成禽。温恭忠厚神所劳，于鱼得计岂厌深。丈夫身在要勉力，岂有吾子终陆沈。鄙人相士盖多矣，勿作蔡泽笑噤吟。",
            "comment": ""
        },
        {
            "title": "次韵答尧民",
            "content": "君闻苏公诗，疾读思过半。譬如闻韶耳，三月忘味叹。我诗岂其朋，组丽等俳玩。不闻南风弦，同调广陵散。鹤鸣九天上，肯作家鸡伴。晁子但爱我，品藻私月旦。官闲乐相从，梨栗供杯案。门静鸟雀嬉，花深蜂蝶乱。忽蒙加礼貌，斋戒事搢盥。问大心更小，意督词反缓。君材于用多，舞选弓矢贯。聪明回自照，胜己果非懦。我如相绘事，素质施朽炭。古来得道人，非独大庭馆。晁子已不疑，冬寒春自暖。系表知药言，择友得荀粲。",
            "comment": ""
        },
        {
            "title": "次韵答杨子闻见赠",
            "content": "金盘厌饫五侯鲭，玉壶浇泼郎官清。长安市上醉不起，左右明妆夺目精。结交贤豪多杜陵，桃李成蹊卧落英。黄缓今为白下令，苍颜只使故人惊。督邮小吏皆趋版，阳春白雪分吞声。杨君青云贵公子，叹嗟簿领困书生。赠我新诗甚高妙，泪斑枯笛月边横。文章不直一杯水，老矣忍与时人争。江城歌舞聊得醉，但愿数有美酒倾。莫要朱金缠缚我，陆沈世上贵无名。",
            "comment": ""
        },
        {
            "title": "次韵答王韵中",
            "content": "有身犹缚律，无梦到行云。俗里光尘合，胸中泾渭分。我搴江南秀，一见空马群。夸士慕锺鼎，寒儒守典坟。吾欲超万古，乃如负山蚊。能来商略此，趺坐对炉芬。",
            "comment": ""
        },
        {
            "title": "次韵答王四",
            "content": "病懒百事废，不惟书问疏。新诗苦招唤，是日锁直庐。潢污深一尺，大道覆行车。晴夜遥相似，秋堂对望舒。",
            "comment": ""
        },
        {
            "title": "次韵答邵之才",
            "content": "文章真向古人疏，聊有孤怀与世殊。陋质不堪华衮赠，可能薏苡似明珠。",
            "comment": ""
        },
        {
            "title": "次韵答少章闻雁听鸡二首",
            "content": "平生绝少分甘处，身要从师万事忘。霜雁叫群倾半枕，梦回兄弟彩衣行。",
            "comment": ""
        },
        {
            "title": "次韵答薛乐道",
            "content": "薛侯笔如椽，峥嵘来索敌。出门决一战，莫见旗鼓迹。令严初不动，帐下闻吹笛。乍奔水上军，拔帜入赵壁。长驱剧崩摧，百万俱辟易。子於风雅闲，信矣强有力。天材如升斗，吾恨付与窄。揽物能微吟，假借少储积。山城坐井底，闻见更苦僻。子非知音耶，何不指瑕谪。",
            "comment": ""
        },
        {
            "title": "次韵答任仲微",
            "content": "邂逅相逢讲世盟，诸任尊行各才名。交情吾子如棠棣，酒椀今秋对菊英。高论生风摇尘尾，新诗掷地作金声。文章学问嗟予晚，深信前贤畏後生。",
            "comment": ""
        },
        {
            "title": "次韵答秦少章乞酒",
            "content": "朝事鞍马早，吏曹文墨拘。初无尺寸补，但于朋友疏。岂如箪瓢子，卧起一床书。炙背道尧舜，雪屋相与娱。步出城东门，野鸟吟废墟。颇知富贵事，势穷心亦舒。诗来献穷状，水饼嚼冰蔬。斗酒得醉否，枵腹如瓠壶。亦可召西舍，侯嬴非博徒。",
            "comment": ""
        },
        {
            "title": "次韵答蒲元礼病起",
            "content": "暖律温风何处饶，莫言先上绿杨条。梢头红糁杏花发，瓮面浮蛆酒齐销。吏事困人如缚虎，君诗入手似闻韶。直须扶病营春事，老味难将少壮调。",
            "comment": ""
        },
        {
            "title": "次韵答少章闻雁听鸡二首",
            "content": "朝士闻鸡常半途，朱门拥被不关渠。秦郎五起听三唱，残烛贪传未见书。",
            "comment": ""
        },
        {
            "title": "次韵答马中玉三首",
            "content": "仁气已蒸全楚尽，同云欲合暮江前。争春梅柳无三月，对雪樽罍属二天。",
            "comment": ""
        },
        {
            "title": "次韵答马中玉三首",
            "content": "卷沙成浪北风颠，衔尾千艘不敢前。匝岸水居皆有酒，行人得意买江天。",
            "comment": ""
        },
        {
            "title": "次韵道辅双岭见寄三叠",
            "content": "莲塘倒箭靫，桂影凉霜兔。平生知音地，地下无尺素。十夜九作梦，虏乘惊沙度。时不与我谋，征西枕戈去。",
            "comment": ""
        },
        {
            "title": "次韵答叔原会寂照房呈稚川",
            "content": "客愁非一种，历乱如蜜房。食甘念慈母，衣绽怀孟光。我家犹北门，王子渺湖湘。寄书无雁来，衰草漫寒塘。故人哀王孙，交味耐久长。置酒相暖热，惬于冬饮汤。吾侪痴绝处，不减顾长康。得闲枯木坐，冷日下牛羊。坐有稻田衲，颇薰知见香。胜谈初亹亹，修绠汲银床。声名九鼎重，冠盖万夫望。老禅不挂眼，看蜗书屋梁。韵与境俱胜，意将言两忘。出门事衮衮，斗柄莫昂昂。月色丽双阙，雪云浮建章。苦寒无处避，惟欲酒中藏。",
            "comment": ""
        },
        {
            "title": "次韵答马中玉三首",
            "content": "雨入纱窗风簸船，菊花过後早梅前。锦江春色熏人醉，也到壶中小隐天。",
            "comment": ""
        },
        {
            "title": "次韵答柳通叟问舍求田之诗",
            "content": "少日心期转谬悠，蛾眉见妒且障羞。但令有妇如康子，安用生儿似仲谋。横笛牛羊归晚径，卷帘瓜芋熟西畴。功名可致犹回首，何况功名不可求。",
            "comment": ""
        },
        {
            "title": "次韵答李端叔",
            "content": "喜接高谈若饮冰，风骚清兴坐来增。重寻伐木君何厚，欲赋骊驹我未能。山影北来浮汇泽，松行东望际锺陵。相期烂醉西楼月，缓带凭栏濯郁蒸。",
            "comment": ""
        },
        {
            "title": "次韵答黄与迪",
            "content": "和氏有尺璧，楚国无人知。青山抱国器，岁月忽如遗。但使玉非石，果有遭逢时。吾宗固神秀，天乃晚成之。兰芳深九畹，露味挹三危。流俗不顾省，古人可前追。胸中凌云赋，自贵知音希。渊源学未浅，孝友家正肥。与世殊轨辙，三黜理亦宜。吴溪浣纱女，不用朱粉施。岂伊风尘子，市门自夸毗。我作僰道囚，三年始放归。邂逅终日语，贻我五字诗。句如秋雨晴，远峰抹修眉。老马甘伏枥，坐看天骥驰。洒扫清樾下，当为果茗期。光阴去易失，日月转两仪。仲氏有东园，花竹深可依。寸步不往来，千里常梦思。几时开後户，扶策方自兹。",
            "comment": ""
        },
        {
            "title": "次韵答和甫卢泉水三首",
            "content": "舍後钟梵炉烟长，舍前帘影竹苍苍。事亲暖席扇枕凉，中有一士鬓苍浪。同心之心兰麝香，与游者谁似姓杨。朝发枉渚夕辰阳，怀瑾握瑜秪自伤。东有浊河西清漳，胡为搔头卢泉思茫茫。清明在躬不在水，此曹狡狯可心死。",
            "comment": ""
        },
        {
            "title": "次韵答和甫卢泉水三首",
            "content": "卢泉之木百尺长，下荫泉色如木苍。蘋风荷雨洒面凉，倒影摇荡天沧浪。网登锦鳞蒲荇香，何以贯之柳与杨。古来希价入咸阳，贪功害能相中伤。君今已出纷争外，但思烟波春渺茫。奉亲安乐一杯水，卢泉之滨可忘死。",
            "comment": ""
        },
        {
            "title": "次韵答和甫卢泉水三首",
            "content": "初侯不能六尺长，少日结交皆老苍。势利不可更炎凉，解缨从我濯沧浪。与君论心松柏香，何为独忆卢泉之上多绿杨，卢泉如练照秋阳，泉上之人犹谤伤。此邦虽陋有佳士，勿厌风沙吹茫茫。愿君不负上池水，囊中探丸起人死。",
            "comment": ""
        },
        {
            "title": "次韵答邢惇夫",
            "content": "为山不能山，过在一篑止。渥洼骐驎儿，堕地志千里。岷江初滥觞，入楚乃无底。将升圣人堂，道固有廉陛。邢子好少年，如世有源水。方求无津涯，不作蛙井喜。儿中兀老苍，趣造甚奇异。过阅王公门，袖中有漫刺。别来阻河山，望远每障袂。斯文向千载，有志常寡遂。後生文楚楚，照影若孔翠。不应太玄草，睎价咸阳市。雨作枕箪秋，官闲省中睡。梦不到汉东，茗椀乃为祟。闻君肺渴减，颇复佳食寐。读书得新功，来雁寄一字。",
            "comment": ""
        },
        {
            "title": "次韵答晁无咎见赠",
            "content": "翕翕一日炎，耽耽万年永。四海仰首观，顷复归根静。时雨泻玉除，潢流涨天井。性不耐衣冠，入门疏远请。煮饼卧北窗，保此已徼幸。空余见贤心，忍渴望梅岭。",
            "comment": ""
        },
        {
            "title": "次韵答常甫世弼二君不利秋官郁郁初不平故予",
            "content": "鹏翼将图南，垂天上扶摇。飞飞寻常闲，深树乘风蜩。大观与小智，从事不同条。扬雄老执戟，金张珥汉貂。松柏有本心，蒲柳望秋凋。久矣结舌瘖，狂言始今朝。崔王两骥子，神俊万里超。惊人吐嘉句，拔俗振高标。频来草玄宅，共语清入寥。处己愿如舜，致君敢不尧。回观势利场，内热作惊潮。趋时愧才全，傲世乃士骄。二生浪许可，弹炙则求鴞。围棋饭後约，煨栗夜深邀。尔来数到门，玉趾不惮遥。相期淡薄处，行乐亦云聊。甘泉沸午鼎，茗椀方屡浇。昏鸦相送归，风枝撼调调。男儿强饮食，九鼎等一瓢。富贵但蹔热，名声适为妖。世事寒暑耳，四时旋斗杓。勿学怀沙赋，离魂不可招。",
            "comment": " | 【注释】原题：次韵答常甫世弼二君不利秋官郁郁初不平故予诗多及君子处得失事 | 【注释】原题：次韵答常甫世弼二君不利秋官郁郁初不平故予诗多及君子处得失事"
        },
        {
            "title": "次韵答曹子方杂言",
            "content": "酺池寺，汤饼一斋盂，曲肱懒著书。骑马天津看逝水，满船风月忆江湖。往时尽醉冷卿酒，侍儿琵琶春风手。竹间一夜鸟声春，明朝醉起雪塞门。当年闻说冷卿客，黄须邺下曹将军。挽弓石八不好武，读书卧看三峰云。谁怜相逢十载後，釜里生鱼甑生尘。冷卿白首大官寺，樽前不复如花人。曹将军，江湖之上可相忘，舂鉏对立鸳鸯双。无机与游不乱行，何时解缨濯沧浪。唤取张侯来平章，烹茶煮饼坐僧房。",
            "comment": ""
        },
        {
            "title": "次韵答斌老病起独游东园二首",
            "content": "主人心安乐，花竹有和气。时从物外赏，自益酒中味。斸枯蚁改穴，扫箨笋迸地。万籁寂中生，乃知风雨至。",
            "comment": ""
        },
        {
            "title": "次韵答斌老病起独游东园二首",
            "content": "万事同一机，多虑乃禅病。排闷有新诗，忘蹄出兔径。莲花生淤泥，可见嗔喜性。小立近幽香，心与晚色静。",
            "comment": ""
        },
        {
            "title": "次韵崔伯易席上所赋因以赠行二首",
            "content": "老惜交情别，追随车马勤。临朝思共理，治郡复斯文。讼息常休吏，民贫更劝分。西湖十顷月，自比汉封君。",
            "comment": ""
        },
        {
            "title": "次韵春游别说道二首",
            "content": "青春倚江阁，万象客愁中。江水不胜绿，檐花无赖红。欹斜半帘日，留滞一帆风。携手离筵上，清樽不易空。",
            "comment": ""
        },
        {
            "title": "次韵春游别说道二首",
            "content": "愁眼看春色，城西醉梦中。柳分榆荚翠，桃上竹梢红。燕湿社翁雨，莺啼花信风。别离感贫贱，殷子正书空。",
            "comment": ""
        },
        {
            "title": "次韵陈荣绪同倚钟楼晚望别後明日见寄之作",
            "content": "天外僧伽塔，斜辉极照临。恁栏随处好，残雪向来深。青草无风浪，枯松半死心。衡阳有回雁，他日更传音。",
            "comment": ""
        },
        {
            "title": "次韵晁元忠西归十首",
            "content": "开田望食麦，春陇无秀色。深耕不偿勤，牛耳徒湿湿。丰凶谁主张，坐令愁煎迫。河清会有时，得酒洒胸臆。",
            "comment": ""
        },
        {
            "title": "次韵答任仲微",
            "content": "伯氏文章足起家，雁行唯我乏芳华。不堪黄绶腰铜印，只合清江把钓车。缩项鱼肥炊稻饭，扶头酒熟卧芦花。吴儿何敢当伦比，或有离骚似景差。",
            "comment": ""
        },
        {
            "title": "次韵崔伯易席上所赋因以赠行二首",
            "content": "迎新与送故，渠已不胜勤。民卖腰间剑，公宽柱後文。诸郎投赐沐，高会惜临分。去国虽千里，分忧即近君。",
            "comment": ""
        },
        {
            "title": "次韵晁元忠西归十首",
            "content": "人言贫在家，殊胜富作客。鸡栖牛羊下，君子亦安息。千里求明师，赢粮从事役。学问非物外，室虚生纯白。",
            "comment": ""
        },
        {
            "title": "次韵晁元忠西归十首",
            "content": "风雨去家行，手龟面黧黑。屠龙非世资，学问求自得。我思脊令诗，同飞复同息。兄弟无相远，急难要羽翼。",
            "comment": ""
        },
        {
            "title": "次韵晁元忠西归十首",
            "content": "腰垂九井璜，耳著明月璫。兰荪结襟带，芰荷制衣裳。其人虽甚远，其室大道傍。当身不著意，千载永相望。",
            "comment": ""
        },
        {
            "title": "次韵晁元忠西归十首",
            "content": "热避恶木阴，渴辞盗泉水。曾回胜母车，不落抱玉泪。晁氏猛虎行，皦皦壮士意。人生高唐观，有情何能已。",
            "comment": ""
        },
        {
            "title": "次韵晁元忠西归十首",
            "content": "丽姬封人子，弄影爱朝日。晋国始得之，泣涕甘首疾。忧危与安乐，一生谁能必。同床食刍豢，乃悔沾襟失。",
            "comment": ""
        },
        {
            "title": "次韵晁元忠西归十首",
            "content": "前有熊罴咆，後有虎豹号。已出涧谷底，更陟山阪高。五日一并食，十年一縕袍。未知归宿处，岂惮鞍马劳。",
            "comment": ""
        },
        {
            "title": "次韵晁元忠西归十首",
            "content": "圣莫如东家，长年困行路。公养为淹留，岂不以食故。林薄鸟迁巢，水寒鱼不聚。孤士似无家，转蓬何由住。",
            "comment": ""
        },
        {
            "title": "次韵晁元忠西归十首",
            "content": "我田失耕耘，岁暮拾枯萁。枯萁不可食，日晏抱长饥。猛虎依山林，眼有百步威。一从梁鸯食，风月何时归。",
            "comment": ""
        },
        {
            "title": "次韵晁补之廖正一赠答诗",
            "content": "晁子抱材耕谷口，世有高贤践台斗。顷随计吏西入关，关夫数日传车还。封侯半属妄校尉，射虎猛将犹行间。无因自致青云上，浪说诸公见嗟赏。骥伏盐车不称情，轻裘肥马凤凰城。归来作诗谢同列，句与桃李争春荣。十年山林廖居士，今随诏书称举子。文章宏丽学西京，新有诗声似侯喜。君不见古来良为知音难，绝弦不为时人弹。已喜琼枝在我侧，更恨桂树无由攀。千里风期初不隔，独怜形迹滞河山。",
            "comment": ""
        },
        {
            "title": "次韵晁元忠西归十首",
            "content": "怨句识之推，商歌知甯戚。我占晁氏贤，乃在赋行役。同游羿彀中，傥免非尔力。滔滔今如此，去邦将安适。",
            "comment": ""
        },
        {
            "title": "次韵伯氏谢安石塘莲花酒",
            "content": "花蕊芙蕖拍酒醇，浮蛆相乱菊英新。寒光欲涨红螺面，烂醉从歌白鹭巾。行乐衔杯常有意，过门问字久无人。王孙欲遣双壶到，如入醉乡三月春。",
            "comment": ""
        },
        {
            "title": "次韵伯氏戏赠韩正翁菊花开时家有美酒",
            "content": "鬓发斑然潘骑省，腰围瘦尽沈东阳。茶瓯屡煮龙山白，酒椀希逢若下黄。乌角巾边簪钿朵，红银杯面冻糖霜。会须著意怜时物，看取年华不久芳。",
            "comment": ""
        },
        {
            "title": "次韵伯氏寄赠盖郎中喜学老杜诗",
            "content": "老杜文章擅一家，国风纯正不欹斜。帝阍悠邈开关键，虎穴深沈探爪牙。千古是非存史笔，百年忠义寄江花。潜知有意升堂室，独抱遗编校舛差。",
            "comment": ""
        },
        {
            "title": "次韵伯氏长芦寺下",
            "content": "风从落帆休，天与大江平。僧坊昼亦静，钟磬寒逾清。淹留属暇日，植杖数连甍。颇与幽子逢，煮茗当酒倾。携手霜木末，朱栏见潮生。樯移永正县，鸟度建康城。薪者得树鸡，羹盂味南烹。香秔炊白玉，饱饭愧闲行。业祠思归乐，吟弄夕阳明。思归诚独乐，薇蕨渐春荣。",
            "comment": ""
        },
        {
            "title": "次韵斌老冬至书怀示子舟篇末见及之作因以赠",
            "content": "二宗性清真，俱抱岁寒节。常思风云会，为国奋忠烈。道方沧波穨，位有豺虎窃。夫妇相鱼肉，关中一丈雪。北风夜涔涔，竹枯松柏折。泰来拔茅连，井收寒泉冽。天地复其所，我辈皆慰惬。何为对樽壼，似见小敌怯。大宗垂紫髯，贵气已森列。小宗新换骨，健啖颇腴悦。昨宵连环梦，秣马待明发。寒日一线长，把酒相喻说。人生但安乐，逢世无巧拙。斑衣戏亲庭，不作经年别。犹有未归心，远寄丁香结。",
            "comment": " | 【注释】原题：次韵斌老冬至书怀示子舟篇末见及之作因以赠子舟归 | 【注释】原题：次韵斌老冬至书怀示子舟篇末见及之作因以赠子舟归"
        },
        {
            "title": "次元明韵寄子由",
            "content": "半世交亲随逝水，几人图画入凌烟。春风春雨花经眼，江北江南水拍天。欲解铜章行问道，安知石友许忘年。脊令各有思归恨，日月相催雪满颠。",
            "comment": ""
        },
        {
            "title": "次盱眙同前韵",
            "content": "去此二十年，持家西过宋。起予者白鸥，归兴岌飞动。宫殿明宝坊，山川开禹贡。破浪一帆风，更占梦中梦。",
            "comment": ""
        },
        {
            "title": "次苏子瞻和李太白浔阳紫极宫感秋诗韵追怀太",
            "content": "不见两谪仙，长怀倚修竹。行遶紫极宫，明珠得盈掬。平生人欲杀，耿介受命独。往者如可作，抱被求同宿。砥柱阅颓波，不疑更何卜。但观草木秋，叶落根自复。我病二十年，大斗久不覆。因之酌苏李，蟹肥社醅熟。",
            "comment": " | 【注释】原题：次苏子瞻和李太白浔阳紫极宫感秋诗韵追怀太白子瞻 | 【注释】原题：次苏子瞻和李太白浔阳紫极宫感秋诗韵追怀太白子瞻"
        },
        {
            "title": "次前韵谢与迪惠所作竹五幅",
            "content": "吾宗墨修竹，心手不自知。天公造化炉，揽取如拾遗。风雪烟雾雨，荣悴各一时。此物抱晚节，君又润色之。抽萌或发石，悬箠有阽危。林梢一片雨，造次以笔追。猛吹万籁作，微凉大音希。霜兔束毫健，松烟泛砚肥。磐桓未落笔，落笔必中宜。今代捧心学，取笑如东施。或可遗巾帼，选耎如辛毗。生枝不应节，乱叶无所归。非君一起予，衰病岂能诗。忆君初解鞍，新月挂弯眉。夜来上金镜，坐叹光景驰。我有好东绢，晴明要会期。猗猗淇园姿，此君有威仪。愿作数百竿，水石相因依。他年风动璧，洗我别後思。开图慰满眼，何时遂臻兹。",
            "comment": ""
        },
        {
            "title": "次前韵寄润父",
            "content": "昏昏迷簿领，勿勿贵晷景。尝尽身百忧，迄无田二顷。喜从吾宗游，九里河润永。呼儿跪酒樽，戒妇馔汤饼。老夫何取焉，君悦瓮盎瘿。",
            "comment": ""
        },
        {
            "title": "慈孝寺饯子敦席上奉同孔经父八韵",
            "content": "日永知槐夏，云黄喜麦秋。同朝国士集，赐沐吏功休。只园冠盖地，清与耳目谋。晴云浮茗椀，飞雹落文楸。一客众主人，醉此顾虎头。虎头持龙节，挑河使东流。厥田惟上上，桑麻十数州。计功不汗马，可致万户侯。",
            "comment": ""
        },
        {
            "title": "慈母岩亮长老颂",
            "content": "敕书改律为禅，意在无力宗空，人欲破禅作律，群儿更助之攻。莫恨塞翁失马，会取楚人亡弓。老夫亦不掩耳，我来自听松风。",
            "comment": ""
        },
        {
            "title": "醇道得蛤蜊复索舜泉舜泉已酌尽官酝不堪不敢",
            "content": "青州从事难再得，墙底数樽犹未眠。商略督邮风味恶，不堪持到蛤蜊前。",
            "comment": " | 【注释】原题：醇道得蛤蜊复索舜泉舜泉已酌尽官酝不堪不敢送 | 【注释】原题：醇道得蛤蜊复索舜泉舜泉已酌尽官酝不堪不敢送"
        },
        {
            "title": "醇碧颂",
            "content": "田子绿麴，妙在蒸蓼。女酒兀者，美生其手。挹彼而清，注兹无声。其香馥郁，悦可饮者。如春霢霂，清不病醨。多不疾人，谁其吐之。百室之醅，醇碧惟师。老夫不饮，评以鼻慧。",
            "comment": ""
        },
        {
            "title": "春游",
            "content": "终日桃李蹊，春风不相识。同我二三子，承我作意力。把酒忘味著，看花了香寂。晴云散长空，旷荡无限隔。身为胡蝶梦，本自不渔色。春虫劝人归，今我诚是客。归来翻故纸，书尾见麟获。文字非我名，聊取二三策。",
            "comment": ""
        },
        {
            "title": "春雪呈张仲谋",
            "content": "暮雪霏霏若撒盐，须知千陇麦纤纤。梦阑半枕听飘瓦，晓起高堂看入帘。剩与月明分夜砌，即成春溜滴晴檐。万金一醉张公子，莫道街头酒价添。",
            "comment": ""
        },
        {
            "title": "春祀分得叶公庙双凫观",
            "content": "春将祠事出门扉，宫殿参差缭翠微。清晓风烟迷部曲，小蹊桃杏挂冠衣。叶公在昔真龙去，王令何时白鹤归。糟魄相传漫青史，独怀千古对容徽。",
            "comment": ""
        },
        {
            "title": "春思",
            "content": "花柳事权舆，东风刚作恶。启明动钟鼓，睡著初不觉。简书催秣马，行路如徇铎。看云野思乱，遇雨春衫薄。今日非昨日，过眼若飞雹。光阴行晼晚，吾事益落莫。闲寻西城道，倚杖俯墟落。村翁逢寒食，士女飞彩索。平生感节物，始悟身是客。搔首念江南，拿船趁鸂鶒。夷犹挥钓车，清波举霜鲫。黄尘化人衣，此计诚已错。百年政如此，岂更待经历。",
            "comment": ""
        },
        {
            "title": "春近四绝句",
            "content": "梅英欲尽香无赖，草色才苏绿未匀。苦竹空将岁寒节，又随官柳到青春。",
            "comment": ""
        },
        {
            "title": "次以道韵寄范子夷子默",
            "content": "鼓缶多秦声，琵琶作胡语。是中非神奇，根器如此故。范公秉文德，断国极可否。至今筦枢机，大度而少与。蝉嫣世有人，风壑啸两虎。小心学忠孝，鄙事能垅亩。持论不籧筱，奉身谢夸诩。颇知城南园，文会英俊侣。何当休沐归，怀茗就煎去。",
            "comment": ""
        },
        {
            "title": "春近四绝句",
            "content": "亭台经雨压尘沙，春近登临意气佳。更喜轻寒勒成雪，未春先放一城花。",
            "comment": ""
        },
        {
            "title": "春近四绝句",
            "content": "闰後阳和腊里回，蒙蒙小雨暗楼台。柳条榆荚弄颜色，便恐入帘双燕来。",
            "comment": ""
        },
        {
            "title": "春近四绝句",
            "content": "小雪晴沙不作泥，疏帘红日弄朝晖。年华已伴梅梢晚，春色先从草际归。",
            "comment": ""
        },
        {
            "title": "窗日",
            "content": "叹息西窗过隙驹，微阳初至日光舒。□□□长宫中线，添得思堂一卷书。",
            "comment": ""
        },
        {
            "title": "初至叶县",
            "content": "白鹤去寻王子晋，真龙得慕沈诸梁。千年往事如飞鸟，一日倾愁对夕阳。遗老能名唐郡邑，断碑犹是晋文章。浮云不作苞桑计，只有荒山意绪长。",
            "comment": ""
        },
        {
            "title": "初望淮山",
            "content": "风裘雪帽别家林，紫燕黄鹂已夏深。三釜古人干禄意，一年慈母望归心。劳生逆旅何休息，病眼看山力不禁。想见夕阳三径里，乱蝉嘶罢柳阴阴。",
            "comment": ""
        },
        {
            "title": "出迎使客质明放船自瓦窋归",
            "content": "鼓吹喧江雨不开，丹枫落叶放船回。风行水上如云过，地近岭南无雁来。楼阁人家卷帘幕，菰蒲鸥鸟乐湾洄。惜无陶谢挥斤手，诗句纵横付酒杯。",
            "comment": ""
        },
        {
            "title": "出礼部试院王才元惠梅花三种皆妙绝戏答三首",
            "content": "舍人梅坞无关锁，携酒俗人来未曾。旧时爱菊陶彭泽，今作梅花树下僧。",
            "comment": ""
        },
        {
            "title": "冲雪宿新寨忽忽不乐",
            "content": "县北县南何日了，又来新寨解征鞍。山衔斗柄三星没，雪共月明千里寒。小吏有时须束带，故人颇问不休官。江南长尽捎云竹，归及春风斩钓竿。",
            "comment": ""
        },
        {
            "title": "出礼部试院王才元惠梅花三种皆妙绝戏答三首",
            "content": "病夫中岁屏杯杓，百叶缃梅触拨人。拂杀官黄春有思，满城桃李不能春。",
            "comment": ""
        },
        {
            "title": "池口风雨留三日",
            "content": "孤城三日风吹雨，小市人家只菜蔬。水远山长双属玉，身闲心苦一舂锄。翁从旁舍来收网，我适临渊不羡鱼。俛仰之间已陈迹，暮窗归了读残书。",
            "comment": ""
        },
        {
            "title": "出池藕花",
            "content": "惜丝不肯织宫鞋，花月仙人谪下来。河伯借泥封玉腕，风神翻浪沃香腮。无房不许僧归宿，有盖尝令鹭自开。何事冤他结青女，一朝收拾付尘灰。",
            "comment": ""
        },
        {
            "title": "澄心亭颂",
            "content": "菩萨清凉月，游於毕究空。众生心水净，菩提影现中。忍观伏尘劳，波澄泥著底。八风动地来，尘劳还复起。觉海性澄圆，浪时无不浑。即浑即澄彻，个是涅盘门。",
            "comment": ""
        },
        {
            "title": "慈竹",
            "content": "门中何物灵，有竹慈为名。一丛涧数步，森森数十茎。长茎覆短茎，枝叶不峥嵘。去年笋已长，今年笋又生。高低相倚向，浑如长幼情。孝子侍父立，顺孙随祖行。居然抱慈孝，根底信天成。吾闻唐之人，孝行常欣欣。郓州张公艺，九恣同一门。大帝闻其名，衡茅降至尊。冯宿丱岁时，随父庐祖坟。父子相随孝，灵芝特地春。北海吕元简，四世同家主。似至牛马羊，异母皆相乳。虞乡董公直，鞠养诸孤遗。鸜鹆与鸦鹊，同巢而共枝。孝行动天壤，鸟兽皆随时。又闻猓兽，死不相弃离。暾蝎与蛟鱼，子母长相随。兽面而人心，此兽信有之。兽心而人面，其人诚可悲。李钧为侍御，弃母在□州。母因殍饿死，世□何悠悠。光禄□李者，亦是斯人流。有母不侍养，异居经千秋。唐家法网宽，贷死流遐陬。崔湜为侍郎，天子赐瓜香。携归与爱妻，老母不得尝。一旦恶贯盈，杀之於路傍。越公钟绍京，至孝何殊常。小时得瓜果，先解进高堂。长大遇玄宗，一夕登岩廊。孝者名长新，逆者污人伦。人既不如竹，乃是一埃尘。夫为人子者，莫若事尊亲。夫为人父者，莫若训儿孙。积善与仁孝，可以立于身。我愿移此竹，栽於率土滨。使彼行人见，皆为慈孝人。樵童见此竹，且莫伐我薪。",
            "comment": ""
        },
        {
            "title": "出城送客过故人东平侯赵景珍墓",
            "content": "朱颜苦留不肯住，白发正尔欺得人。婵娟去作谁家妾，意气都成一聚尘。今日牛羊上丘垄，当时近前左右嗔。花开鸟啼荆棘里，谁与平章作好春。",
            "comment": ""
        },
        {
            "title": "出礼部试院王才元惠梅花三种皆妙绝戏答三首",
            "content": "城南名士遣春来，三月乃见腊前梅。定知锁著江南客，故放绿阴春晚回。",
            "comment": ""
        },
        {
            "title": "冲雨向万载道中得逍遥观托宿遂戏题",
            "content": "逍遥近道边，憩息慰惫懑。晴晖时晦明，谑语谐谠论。草莱荒蒙茏，室屋壅尘坌。仆僮偪侧泌，泾渭清浊混。",
            "comment": ""
        },
        {
            "title": "承天宝禅师赞",
            "content": "灵山会上，得个消息。达安城中，不落裷。黄抚路口，雪里开花。九江渡头，无风起浪。",
            "comment": ""
        },
        {
            "title": "承示中秋不见月及悯雨连作恐妨秋成奉次元韵",
            "content": "秀稻秋风喜太平，独疑连雨未全晴。银蟾似亦无聊赖，默度寒宵嬾吐明。",
            "comment": ""
        },
        {
            "title": "呈杨康国",
            "content": "君家秋实罗浮种，已作累累半拂墙。莫遣儿童酸打尽，要看霜後十分黄。",
            "comment": ""
        },
        {
            "title": "呈外舅孙莘老二首",
            "content": "甓社湖中有明月，淮南草木借光辉。故应剖蚌登王府，不若行沙弄夕霏。",
            "comment": ""
        },
        {
            "title": "呈外舅孙莘老二首",
            "content": "九陌黄尘乌帽底，五湖春水白鸥前。扁舟不为鲈鱼去，收取声名四十年。",
            "comment": ""
        },
        {
            "title": "呈马粹老范德孺",
            "content": "颍上相逢杏始青，尔来瓜垄有新耕。四时为岁已中半，万物得秋将老成。日永清风摇麈尾，夜阑飞雹落棋枰。两厅未觉过从数，政以顽疏累友生。",
            "comment": ""
        },
        {
            "title": "呈王明复陈季张",
            "content": "倦客西来厌马鞍，为予休辔小长安。陈遵投辖情何厚，王粲登楼兴未阑。雪压群山晴後白，月临千里夜深寒。少留待我同归去，洛下林中斫钓竿。",
            "comment": ""
        },
        {
            "title": "陈说道约日送菜把",
            "content": "南山畴昔从诸父，雨甲烟苗手自鉏。三径就荒归计拙，溷烦僚友送园蔬。",
            "comment": ""
        },
        {
            "title": "呈李卿",
            "content": "歌舞如云四散飞，东园篮轝醉归时。细看春色低红烛，仰折花枝坠接。仙李回风转长袖，野桃侵雨浸燕脂。夜长昼短知行乐，不负君家乐府诗。",
            "comment": ""
        },
        {
            "title": "陈荣绪惠示之字韵诗推奖过实非所敢当辄次高",
            "content": "纷纷不可耐，君子有忧之。鞅掌诚庄语，贤劳似怨诗。颓波阅砥柱，浊水得摩尼。知我无枝叶，刳心只有皮。",
            "comment": " | 【注释】原题：陈荣绪惠示之字韵诗推奖过实非所敢当辄次高韵三首 | 【注释】原题：陈荣绪惠示之字韵诗推奖过实非所敢当辄次高韵三首"
        },
        {
            "title": "陈氏园咏竹",
            "content": "不问主人来看竹，小溪风物似家林。春供馈妇几番笋，夏与行人百亩阴。直气虽冲云汉上，高材终恐斧斤寻。截竿可举北溟钓，欲赠溪翁谁姓任。",
            "comment": ""
        },
        {
            "title": "陈留市隐",
            "content": "市井怀珠玉，往来人未逢。乘肩娇小女，邂逅此生同。养性霜刀在，阅人清镜空。时时能举酒，弹镊送飞鸿。",
            "comment": ""
        },
        {
            "title": "陈荣绪惠示之字韵诗推奖过实非所敢当辄次詗",
            "content": "十家有忠信，江夏可无之。政苦寄卖友，忽闻衡说诗。饥蒙青饭，寒赠紫陀尼。酬报矜难巧，深慙陆与皮。",
            "comment": " | 【注释】原题：陈荣绪惠示之字韵诗推奖过实非所敢当辄次詗韵三首 | 【注释】原题：陈荣绪惠示之字韵诗推奖过实非所敢当辄次詗韵三首"
        },
        {
            "title": "陈季张有蜀芙蓉长饮客至开辄剪去作诗戏之",
            "content": "剪花莫学韩中令，投辖惟闻陈孟公。客兴不孤春竹叶，年华全属拒霜丛。玄子蹙迫三秋尽，青女摧残一夜空。著意留连好风景，非君谁作主人翁。",
            "comment": ""
        },
        {
            "title": "陈吉老县丞同知命弟游青原谒思禅师予以簿领",
            "content": "天高万物肃，虚寂在川岑。肃此尘外轸，随山上岖嶔。列宿正参差，凝霜露衣襟。惊鸟纵横去，孤猿拥条吟。不睹白日景，惟睹松柏阴。南州实炎德，肴羞香森沈。芳草亦未老，黄花如散金。中有冥寂士，上有嘉树林。遗挂犹在壁，靡靡如面命。阿阁三重阶，旷望何高深。能使高兴尽，山水有清音。所在可游盘，春酝时献斟。玄云拖朱阁，小雨遂成霖。挟纩如怀冰，夕息忆重衾。瞽夫违盛观，何用慰我心。孤灯暖幽幔，愿言思所钦。良游常蹉跎，贱与老相寻。佳人殊未来，忽忘逝景侵。南荣戒其多，离思故难任。明月难暗投，聊欲投吾簪。",
            "comment": " | 【注释】原题：陈吉老县丞同知命弟游青原谒思禅师予以簿领不得往二公雨久不归戏作百家衣一首二十韵招之 | 【注释】原题：陈吉老县丞同知命弟游青原谒思禅师予以簿领不得往二公雨久不归戏作百家衣一首二十韵招之"
        },
        {
            "title": "晁张和答秦觏五言予亦次韵",
            "content": "山林与心违，日月使鬓换。儒衣相诟病，文字奉娱玩。自古非一秦，六籍盖多难。诗书或发冢，熟念令人惋。秦君锐本学，骥子已血汗。相期骖天衢，伯乐尝一盼。士为欲心缚，寸勇辄尺懦。要当观此心，日照云雾散。扶疏万物影，宇宙同璀璨。置规岂惟君，亦自警弛慢。",
            "comment": ""
        },
        {
            "title": "常父惠示丁卯雪十四韵谨同韵赋之",
            "content": "春皇赋上瑞，来宁黄屋忧。下令走百神，大云庇九丘。风声将仁气，艳艳生瓦沟。寒花舞零乱，表里照皇州。千门委圭璧，晓日不肯收。元年冬无泽，穴处长螟蟊。两宫初旰食，补衮献良筹。有道四夷守，无征万邦休。耆年秉国论，泾渭极分流。辍耒入班品，逸民尽归周。股肱共一体，间不容戈矛。人材如金玉，同美异刚柔。正须众贤和，乃可疏共吺。改弦张敝法，病十九已瘳。王指要不匿，蚀非日月羞。桑林请六事，河水问九畴。天意果然得，玄功与吾谋。此物有嘉德，占年在麦秋。近臣知天喜，玉色动冕旒。儒馆无他事，作诗配崇丘。",
            "comment": ""
        },
        {
            "title": "常父答诗有煎点径须烦绿珠之句复次韵戏答",
            "content": "小鬟虽丑巧妆梳，扫地如镜能检书。欲买娉婷供煮茗，我无一斛明月珠。知公家亦阙扫除，但有文君对相如。正当为公乞如愿，作牋远寄宫亭湖。",
            "comment": ""
        },
        {
            "title": "长句谢陈适用惠送吴南雄所赠纸",
            "content": "庐陵政事无全牛，恐是汉时陈太丘。书记姓名不肯学，得纸无异夏得裘。琢诗包纸送赠我，自状明月非暗投。诗句纵横剪宫锦，惜无阿买书银钩。蛮溪切藤卷盈百，侧理羞滑茧羞白。想当鸣杵砧面平，桄榔叶风溪水碧。千里鹅毛意不轻，瘴衣腥腻北归客。君侯谦虚不自供，胡不赠世文章伯。一涔之水容牛蹄，识字有数我自知。小时双钩学楷法，至令儿子憎家鸡。虽然嘉惠敢虚辱，煮泥续尾成大轴。写心与君心莫传，平生落魄不问天。樽前花底幸好戏，为君绝笔谢风烟。已无商颂猗那手，请续南华内外篇。",
            "comment": ""
        },
        {
            "title": "嘲小德",
            "content": "中年举儿子，漫种老生涯。学语啭春鸟，涂窗行暮鸦。欲嗔王母惜，稍慧女兄夸。解著潜夫论，不妨无外家。",
            "comment": ""
        },
        {
            "title": "禅颂",
            "content": "自古多如此，君今独奈何。可来白云里，教汝紫芝歌。",
            "comment": ""
        },
        {
            "title": "禅句二首",
            "content": "予自钓鱼船上客，偶除须鬓著袈裟。佛祖位中留不住，夜来依旧宿芦花。",
            "comment": ""
        },
        {
            "title": "禅句二首",
            "content": "牵驴饮江水，鼻吹波浪起。岸上蹄踏蹄，水中嘴对嘴。",
            "comment": ""
        },
        {
            "title": "长沙留别",
            "content": "折脚铛中同淡粥，曲腰桑下把离杯。知君不是南迁客，魑魅无情须早回。",
            "comment": ""
        },
        {
            "title": "曹侯善政颂",
            "content": "曹侯辍耕，学于上国。进士起家，为吏有绩。虽窭人子，孔武且硕。我惠我威，养我好子。我勤我暇，不借吏史。虎暴人境，肆作机穽。侯曰彻之，病在乎政。惟此戾虫，乃与政通。风林岑蔚，征夫不逢。我作颂声，与民歌之。不诬方将，俾勿磨之。",
            "comment": ""
        },
        {
            "title": "曹村道中",
            "content": "嘶马萧萧苍草黄，金天云物弄微凉。瓜田余蔓有荒陇，梨子压枝铺短墙。明月风烟如梦寐，平生亲旧隔湖湘。行行秋兴已孤绝，不忍更临山夕阳。",
            "comment": ""
        },
        {
            "title": "长芦夫和尚真赞",
            "content": "松枯竹瘦，是其岁寒也。山高水深，不可犯干也。取多国士，庄严此土，如陶家手也。拂除方丈，置榻而坐，一不受也。首出万物，渊默雷吼，寂寥者之参也。若夫以法界印，印毛印海，则惊僧繇而走巫咸也。",
            "comment": ""
        },
        {
            "title": "仓後酒正厅昔唐林夫谪官所作十一月己卯余纳",
            "content": "攀槛朱云头未白，不知流落向何州。空余前日学书地，小阁红蕖取意秋。",
            "comment": " | 【注释】原题：仓後酒正厅昔唐林夫谪官所作十一月己卯余纳秋租隔墙芙蓉盛开 | 【注释】原题：仓後酒正厅昔唐林夫谪官所作十一月己卯余纳秋租隔墙芙蓉盛开"
        },
        {
            "title": "残句：拙者窃鉤辄斩趾",
            "content": "拙者窃鉤辄斩趾。",
            "comment": ""
        },
        {
            "title": "残句：浴泉秦虢流丹粉",
            "content": "浴泉秦虢流丹粉，临渚娥英冷佩衣。",
            "comment": ""
        },
        {
            "title": "残句：语妙何妨石作肠",
            "content": "语妙何妨石作肠。",
            "comment": ""
        },
        {
            "title": "陈荣绪惠示之字韵诗推奖过实非所敢当辄次高",
            "content": "太丘胸量阔，一苇莫杭之。万事不挂眼，四愁犹有诗。状闲聊闒茸，心洁似毗尼。早晚同舟去，烟波学子皮。",
            "comment": " | 【注释】原题：陈荣绪惠示之字韵诗推奖过实非所敢当辄次高韵三首 | 【注释】原题：陈荣绪惠示之字韵诗推奖过实非所敢当辄次高韵三首"
        },
        {
            "title": "残句：吾闻调羹槿",
            "content": "吾闻调羹槿，异味及粉榆。",
            "comment": ""
        },
        {
            "title": "残句：日颗曝乾红玉软",
            "content": "日颗曝乾红玉软，风枝台动练罗鲜。",
            "comment": ""
        },
        {
            "title": "残句：清鑑风流归贺八",
            "content": "清鑑风流归贺八，飞扬跋扈付朱三。",
            "comment": ""
        },
        {
            "title": "残句：琳瑯触目路人惊",
            "content": "琳瑯触目路人惊。",
            "comment": ""
        },
        {
            "title": "残句：邻谈喧五更",
            "content": "邻谈喧五更。",
            "comment": ""
        },
        {
            "title": "残句：孔庙虞书贞观刻",
            "content": "孔庙虞书贞观刻，千两黄金那购得。",
            "comment": ""
        },
        {
            "title": "残句：虎头食肉何足誇",
            "content": "虎头食肉何足誇，阴德由来报宜奢。丹龟功成无躍兔，玉函方秘缘青蛇。",
            "comment": ""
        },
        {
            "title": "残句：不誇四子锦为幄",
            "content": "不誇四子锦为幄，肯道太真云想衣。",
            "comment": ""
        },
        {
            "title": "残句：风外竹斜行",
            "content": "风外竹斜行。",
            "comment": ""
        },
        {
            "title": "残句：便令脱帽管城公",
            "content": "便令脱帽管城公，小试玉堂挥翰手。",
            "comment": ""
        },
        {
            "title": "长短星歌",
            "content": "正月虎，七泽阴风无避处。少年射杀白额归，二十一岁赐旗鼓。二月兔，翰墨功名归四杜。中山毛遂定从还，十九上客谁复数。三月龙，定力降来一钵中。升腾便欲致云雨，十六开士观云风。四月蛇，九蛇相辅成晋家。屈原离骚二十五，不及之推死怨嗟。五月马，十五国风多咏写。汉将西极天马来，二十五城不当价。六月羊，十岁小儿牧道傍。他年叱石金华路，二十年前身姓黄。七月猴，恒山八命列封侯。当年传国二十二，想是衣冠骑土牛。八月鸡，二妙灵台向晓啼。五更风雨十八九，残月昏昏信可期。九月狗，三窟深坑四荒走。暮归得兔十六七，黄卢朱雀皆在後。十月猪，白头一笑献士夫。杀身愿为鲁津伯，申封兰王十四都。十一月鼠，列十二辰配龙虎。二十二年看仙飞，一朝化作蝙蝠去。十二月牛，百户椎肥醉九州。角端围寸二十五，良弓之材牛带牛。",
            "comment": ""
        },
        {
            "title": "三章",
            "content": "江汉滔滔，有楫有杭。谁以济此，中流且风。嗟尔君子，时处时默。微云反覆，无伤尔足。",
            "comment": ""
        },
        {
            "title": "残句：春将国艳熏花骨",
            "content": "春将国艳熏花骨，日借黄金缕水纹。",
            "comment": ""
        },
        {
            "title": "残句：为君写就黄庭了",
            "content": "为君写就黄庭了，不博山阴道士鹅。",
            "comment": ""
        },
        {
            "title": "残句：辰日宜种瓜",
            "content": "辰日宜种瓜。",
            "comment": ""
        },
        {
            "title": "二章",
            "content": "薄言采之，遵彼山曲。汝来迟迟，去我何速。伊时之人，谁适与同。不与我好，殆其觏凶。",
            "comment": ""
        },
        {
            "title": "采菊一章",
            "content": "南山有菊，于采其英。谁从汝往，视我惸惸。伊时之人，谁适有比。不与我谋，不知其已。",
            "comment": ""
        },
        {
            "title": "薄薄酒二章",
            "content": "薄酒终胜饮茶，丑妇不是无家。醇醪养牛等刀锯，深山大泽生龙蛇。秦时东陵千户食，何如青门五色瓜。传呼鼓吹拥部曲，何如春雨池蛙。性刚太傅促和药，何如羊裘钓烟沙。绮席象床琱玉枕，重门夜鼓不停挝。何如一身无四壁，满船明月卧芦花。吾闻食人之肉，可随以鞭朴之戮；乘人之车，可加以鈇钺之诛。不如薄酒醉眠牛背上，丑妇自能搔背痒。",
            "comment": ""
        },
        {
            "title": "薄薄酒二章",
            "content": "薄酒可与忘忧，丑妇可与白头。徐行不必驷马，称身不必狐裘。无祸不必受福，甘餐不必食肉。富贵于我如浮云，小者谴诃大戮辱。一身畏首复畏尾，门多宾客饱僮仆。美物必甚恶，厚味生五兵。匹夫怀璧死，百鬼瞰高明。丑妇千秋万岁同室，万金良药不如无疾。薄酒一谈一笑胜茶，万里封侯不如还家。",
            "comment": ""
        },
        {
            "title": "博士王扬休碾密云龙同事十三人饮之戏作",
            "content": "矞云苍璧小盘龙，贡包新样出元丰。王郎坦腹饭床东，大官分物来妇翁。棘围深锁武成宫，谈天进士雕虚空。鸣鸠欲雨唤雌雄，南岭北岭宫徵同。午窗欲眠视蒙蒙，喜君开包碾春风，注汤官焙香出笼。非君灌顶甘露椀，几为谈天乾舌本。",
            "comment": ""
        },
        {
            "title": "博山台",
            "content": "宫亭只说香炉峰，此地今见博山台。紫烟孤起丽朝日，定是海山飞得来。化工造物能神奇，不必惊世出蓬莱。千来隐沦被昭洗，博山我劝尔一杯。先生发白足力强，遥思秋风醉几回。童儿数修扫洒职，莫使石面沾尘埃。",
            "comment": ""
        },
        {
            "title": "补陀岩颂",
            "content": "修罗身量等须弥，入藕丝孔逃追北。补陀岩下不战人，八万魔军皆解甲。",
            "comment": ""
        },
        {
            "title": "泊大孤山作",
            "content": "汇泽为彭蠡，其容化◇鹏。中流擢寒山，正色且无朋。其下蛟龙卧，宫谯珠贝层。朝云与暮雨，何处会高陵。不见凌波袜，靓妆照澄凝。空余血食地，猿啸枯楠藤。高帆驾天来，落叶聚秋蝇。幽明异礼乐，忠信岂其凭。风波浩平陆，何况非履冰。安得旷达士，霜晴尝一登。",
            "comment": ""
        },
        {
            "title": "不俗轩耐闲轩颂",
            "content": "不爱孔方乃不俗，放下利欲是耐闲。棒打石狮子，论实不论虚。",
            "comment": ""
        },
        {
            "title": "伯氏到济南寄诗颇言太守居有湖山之胜同韵和",
            "content": "西来黄犬传佳句，知是陆机思陆云。历下楼台追把酒，舅家宾客厌论文。山椒欲雨好云气，湖面逆风生水纹。想得争棋飞鸟上，行人不见只听闻。",
            "comment": ""
        },
        {
            "title": "伯父祖善耆老好学於所居紫阳溪後小马鞍山为",
            "content": "樵入千岩静，松含万籁寒。儿童给行李，藜蓧对衣冠。小槛聊防虎，时来即解鞍。阿翁吹笛罢，怀昔泪相看。",
            "comment": " | 【注释】原题：伯父祖善耆老好学於所居紫阳溪後小马鞍山为放隐斋远寄诗句意欲庭坚和之幸师友同赋率尔上呈 | 【注释】原题：伯父祖善耆老好学於所居紫阳溪後小马鞍山为放隐斋远寄诗句意欲庭坚和之幸师友同赋率尔上呈"
        },
        {
            "title": "病起荆江亭即事十首",
            "content": "鲁中狂士邢尚书，本意扶日上天衢。惇夫若在鑴此老，不令平地生崎岖。",
            "comment": ""
        },
        {
            "title": "病起荆江亭即事十首",
            "content": "张子耽酒语蹇吃，闻道颍州又陈州。形模弥勒一布袋，文字江河万古流。",
            "comment": ""
        },
        {
            "title": "病起荆江亭即事十首",
            "content": "闭门觅句陈无己，对客挥毫秦少游。正字不知温饱未，西风吹泪古藤州。",
            "comment": ""
        },
        {
            "title": "病起荆江亭即事十首",
            "content": "文章韩杜无遗恨，草诏陆贽倾诸公。玉堂端要真学士，须得儋州秃鬓翁。",
            "comment": ""
        },
        {
            "title": "病起荆江亭即事十首",
            "content": "司马丞相昔登庸，诏用元老超群公。杨绾当朝天下喜，断碑零落卧秋风。",
            "comment": ""
        },
        {
            "title": "病起荆江亭即事十首",
            "content": "维摩老子五十七，大圣天子初元年。传闻有意用幽侧，病著不能朝日边。",
            "comment": ""
        },
        {
            "title": "病起荆江亭即事十首",
            "content": "翰墨场中老伏波，菩提坊里病维摩。近人积水无鸥鹭，时有归牛浮鼻过。",
            "comment": ""
        },
        {
            "title": "病起次韵和稚川进叔倡酬之什",
            "content": "池塘夜雨听鸣蛙，老境侵寻每忆家。白发生来惊客鬓，黄粱炊熟又春华。百年不负胶投漆，万事相依葛与瓜。胜日主人如有酒，犹堪扶病见莺花。",
            "comment": ""
        },
        {
            "title": "伯时彭蠡春牧图",
            "content": "岳阳楼上春已归，湖中鸿雁拍波飞。布帆天阔随鸟道，石林风冕吹人衣。春水初生及马腹，浮滩欲上西山麓。遥看绝岭秀云松，上有垂萝暗溪谷。沙眠草啮性不骄，侧身注目鸣相招。林间瞥过星烁烁，原上独立风萧萧。君不见中原真种胡尘没，南行市骨何仓卒。秪收力健载征夫，肯向时危辨奇骨。即令贡马西北来，东西坊监屯云开。纷然驽骥同秣，尔可不忧四蹄脱。",
            "comment": ""
        },
        {
            "title": "病懒",
            "content": "病懒不喜出，收身卧书林。纵观百家语，浩渺半古今。空蒙象外意，高大且闳深。闻有居覆盆，岂能逃照临。一马统万物，八还见真心。乃知善琴瑟，先欲绝弦寻。",
            "comment": ""
        },
        {
            "title": "病来十日不举酒二首",
            "content": "病来十日不举酒，独卧南床春草生。承君折送袁家紫，令我兴发郎官清。",
            "comment": ""
        },
        {
            "title": "病来十日不举酒二首",
            "content": "病来十日不举酒，回施青春与後生。满袖东风惬人意，见君诗与字俱清。",
            "comment": ""
        },
        {
            "title": "丙寅十四首效韦苏州",
            "content": "少小尚狷介，与人常不款。置身稍雍容，遇酒辄引满。自是鹤长足，难齐凫胫短。",
            "comment": ""
        },
        {
            "title": "丙寅十四首效韦苏州",
            "content": "出身世丧道，解绶饥驱我。杯中得醉乡，去就不复果。岂为俗人言，达人傥余可。",
            "comment": ""
        },
        {
            "title": "丙寅十四首效韦苏州",
            "content": "昔公调鼎实，指顾九庙尊。郡国富士马，于今开塞垣。谁能起公死，为国守北门。",
            "comment": ""
        },
        {
            "title": "丙寅十四首效韦苏州",
            "content": "盛时众吹嘘，谪去众毁辱。不为公存亡，幽兰春自绿。欲书名相传，安得南山竹。",
            "comment": ""
        },
        {
            "title": "丙寅十四首效韦苏州",
            "content": "寺古老僧静，亭阴修竹多。莱公作州日，部曲屡经过。众推识公面，苍石眠绿莎。",
            "comment": ""
        },
        {
            "title": "丙寅十四首效韦苏州",
            "content": "谢甥有逸兴，李髯非不嘉。苦思梦春草，醉狂眠酒家。斯游无俗物，傲睨至昏鸦。",
            "comment": ""
        },
        {
            "title": "病起荆江亭即事十首",
            "content": "禁中夜半定天下，仁风义气彻修门。十分整顿乾坤了，复辟归来道更尊。",
            "comment": ""
        },
        {
            "title": "丙寅十四首效韦苏州",
            "content": "庭空日色静，楼迥钟声迟。褐叟已争席，驯鸦更不疑。同来复同去，竟别我为谁。",
            "comment": ""
        },
        {
            "title": "丙寅十四首效韦苏州",
            "content": "我思五柳翁，解作一生事。得钱送酒家，便静寻山寺。念我还如此，翁应会人意。",
            "comment": ""
        },
        {
            "title": "丙寅十四首效韦苏州",
            "content": "三公未白发，十辈乘朱轮。只取人看好，何益百年身。但愿长今日，清樽对故人。",
            "comment": ""
        },
        {
            "title": "丙寅十四首效韦苏州",
            "content": "渐嘉楼外花，嘉赏亭边柳。作者归山丘，今春为谁有。千秋万岁後，还复来游否。",
            "comment": ""
        },
        {
            "title": "丙寅十四首效韦苏州",
            "content": "不知鞍马倦，想见洲渚春。清昼锁芳园，谁家停画轮。高柳极有思，向风招游人。",
            "comment": ""
        },
        {
            "title": "丙寅十四首效韦苏州",
            "content": "城南有佳园，风物迎马首。但赏主人竹，王饮主人酒。红日媚紫苔，轻风泛春柳。",
            "comment": ""
        },
        {
            "title": "丙寅十四首效韦苏州",
            "content": "雪霁草木动，春融烟景和。嘉晨掩关坐，如此节物何。同游得二子，晤对不在多。",
            "comment": ""
        },
        {
            "title": "丙申泊东流县",
            "content": "前日发大雷，真成料虎头。今日伐鼓出，棹歌傲阳侯。沧江百折来，及此始东流。东流会宾客，建德椎羊牛。野语尚信然，小市黄芦洲。惟有采薪翁，经营往来舟。槠枥尽斤斧，山童烟雨愁。",
            "comment": ""
        },
        {
            "title": "丙辰仍宿清泉寺",
            "content": "山农居负山，呼集来苦迟。既来授政役，谣诼谓余欺。按省其家赀，可忍鞭抶之。恩言谕公家，疑阻久乃随。滕口终自愧，吾敢乏王师。官宁惮淹留，职在拊惸嫠。所将部曲多，溷汝父老为。西山失半壁，且复下囊辎。啼鸦散篇帙，休吏税巾衣。石泉鼓坎坎，竹风吹参差。书冷行熠燿，壁虫催杼机。昏釭夜未央，高枕梦登巘。",
            "comment": ""
        },
        {
            "title": "别蒋颖叔",
            "content": "金城千里要人豪，理君乱丝须孟劳。文星合在天东壁，清都紫微醉云璈。荆溪居士傲轩冕，胸吞云梦如秋毫。三品衣鱼人仰首，不见全牛可下刀。秦川渭水森长戟，方壶蓬莱冠巨鳌。万钉宝带琱狨席，献纳论思近赭袍。连营貔虎湛如水，开尽西河拥节旄。何时出入诸公间，淮湖阅船今二毛。凿渠决策与天合，支祈窘束缩怒涛。衣食京师看上计，陛下文武收英髦。春风淮月动清鉴，白拂羽扇随轻舠。下榻见贤倾礼数，後车载士回风骚。斲鼻于郢，观鱼于濠。小夫阅人盖多矣，几成季咸三见逃。",
            "comment": ""
        },
        {
            "title": "便糶王丞送碧香酒用子瞻韵戏赠郑彦能",
            "content": "食贫好酒尝自嘲，日给上尊无骨相。大农部丞送新酒，碧香窃比主家酿。应怜坐客竟无毡，更遭官长颇讥谤。银杯同色试一倾，排遣春寒出帷帐。浮蛆翁翁杯底滑，坐想康成论泛盎。重门著关不为君，但备恶客来仇饷。",
            "comment": ""
        },
        {
            "title": "汴岸置酒赠黄十七",
            "content": "吾宗端居丛百忧，长歌劝之肯出游。黄流不解涴明月，碧树为我生凉秋。初平群羊置莫问，叔度千顷醉即休。谁倚柁楼吹玉笛，斗杓寒挂屋山头。",
            "comment": ""
        },
        {
            "title": "病起荆江亭即事十首",
            "content": "死者已死黄雾中，三事不数两苏公。岂谓高才难驾御，空归万里白头翁。",
            "comment": ""
        },
        {
            "title": "丙寅十四首效韦苏州",
            "content": "江梅香冷淡，开遍未全疏。已有耐寒蜨，双飞上花须。今夜严城角，肯留花在无。",
            "comment": ""
        },
        {
            "title": "病起荆江亭即事十首",
            "content": "成王小心似文武，周召何妨略不同。不须要出我门下，实用人材即至公。",
            "comment": ""
        },
        {
            "title": "避秦十人",
            "content": "九真承诏上龙胡，尽是骊山所送徒。惟有邓公留不去，松根搘鼎煮菖蒲。",
            "comment": ""
        },
        {
            "title": "被褐怀珠玉",
            "content": "国士怀珠玉，通津不易扛。椟藏心有待，褐短义难降。宝唾归青简，晴虹贯夜窗。直言方按剑，岂是故迷邦。弹雀轻千仞，连城买一双。安知蓝缕底，明月弄寒江。",
            "comment": ""
        },
        {
            "title": "宝梵大师真赞",
            "content": "穆然而啸，毗尼藏也。熙然而温，同尘相也。默然而说，法中龙象也。知文知武，染衣将相也。渊然而深，饱儒术也。悠然而思，入诗律也。钵囊如空，不受实也。室中生光，无长物也。十有七年，为法城堑也。五十八夏，圭璋无玷也。斩然而秀，出火宅也。漻然而化，薪火息也。子孙绳绳，奉承丹青。眸子睟明，吾观其役物之智。袖手微笑，人挹其临财之清。",
            "comment": ""
        },
        {
            "title": "拜刘凝之画像",
            "content": "弃官清颍尾，买田落星湾。身在菰蒲中，名满天地间。谁能四十年，保此清静退。往来涧谷中，神光射牛背。",
            "comment": ""
        },
        {
            "title": "避暑李氏园二首",
            "content": "李侯别馆锁春阴，花径吹香可细寻。迸笋侵阶藤倒架，主人重为费千金。",
            "comment": ""
        },
        {
            "title": "百花洲杂题",
            "content": "范公种竹水边亭，漂泊来游一客星。神理不应从此尽，百年草树至今青。",
            "comment": ""
        },
        {
            "title": "白莲庵颂",
            "content": "入泥出泥圣功，香光透尘透风。君看根元种性，六窗九窍玲珑。",
            "comment": ""
        },
        {
            "title": "白鹤观",
            "content": "复殿重楼堕杳冥，故基乔木尚峥嵘。银河不改三千尺，铁马曾经十万兵。华表故应终化鹤，谪仙未解独骑鲸。林泉一二儿童旧，白发衰颜只自惊。",
            "comment": ""
        },
        {
            "title": "罢姑熟寄元明用觞字韵",
            "content": "追随富贵劳牵尾，准拟田园略滥觞。本与江鸥成保社，聊随海燕度炎凉。未栽姑熟桃李径，却入江西鸿雁行。别後常同千里月，书来莫寄九回肠。",
            "comment": ""
        },
        {
            "title": "跋子瞻和陶诗",
            "content": "子瞻谪岭南，时宰欲杀之。饱吃惠州饭，细和渊明诗。彭泽千载人，东坡百世士。出处虽不同，风味乃相似。",
            "comment": ""
        },
        {
            "title": "北园步折梅寄君庸",
            "content": "林中破笑派雪雨，不著世间笑粉尘。覆入晓风香满袖，无人同咏一枝春。",
            "comment": ""
        },
        {
            "title": "八月十四日夜刀坑口对月奉寄王子难子闻适用",
            "content": "去年对月庐陵郡，醉留歌舞蹋金沙。今年今夕千峰下，新磨古鉴动菱花。寒藤老木被光景，深山大泽皆龙蛇。西风为我奏万籁，落叶起舞惊栖鸦。遥怜城中二三友，风流惯醉玉钗斜。今夕传杯定何处。应无二十四琵琶。",
            "comment": ""
        },
        {
            "title": "八音歌赠晁尧民",
            "content": "金生寒沙中，见别会有时。石上千年柏，材高用苦迟。丝乱犹可埋，心乱不可治。竹斋闻履声，乃是故人来。匏苦只多叶，水深难为涉。土床不安席，象床卧烨烨。革与井同功，守道非关怯。木直常先伐，樗栎万世叶。",
            "comment": ""
        },
        {
            "title": "八音歌赠晁尧民",
            "content": "金荷酌美酒，夫子莫留残。石有补天材，虎豹守九关。丝窠将柳花，入户扑衣冠。竹风摇永日，思与子盘桓。匏瓜岂无匹，自古同心难。革急而韦缓，只在揉化间。木桃终报汝，药石理予颜。",
            "comment": ""
        },
        {
            "title": "欸乃歌二章戏王穉川",
            "content": "花上盈盈人不归，枣下纂纂实已垂。腊雪在时听马嘶，长安城中花片飞。",
            "comment": ""
        },
        {
            "title": "安乐泉颂",
            "content": "姚子雪麴，杯色争玉。得汤郁郁，白云生谷。清而不薄，厚而不浊。甘而不哕，辛而不螫。老夫手风，须此晨药。眼花作颂，颠倒淡墨。",
            "comment": ""
        },
        {
            "title": "哀逝",
            "content": "玉堂岑寂网蜘蛛，那复晨妆觐阿姑。绿发朱颜成异物，青天白日闭黄墟。人间近别难期信，地下相逢果有无。万化途中能邂逅，可怜风烛不须臾。",
            "comment": ""
        },
        {
            "title": "□字颂",
            "content": "斋余睡兀兀，占尽檐前日。不与一瓯茶，眼前黑如漆。",
            "comment": ""
        },
        {
            "title": "有闻帐中香以为熬蝎者戏用前韵二首",
            "content": "我读蔚宗香传，文章不减二班。误以甲为浅俗，却知麝要防闲。",
            "comment": ""
        },
        {
            "title": "有惠江南帐中香者戏答六言二首",
            "content": "螺甲割昆仑耳，香材屑鹧鸪斑。欲雨鸣鸠日永，下帷睡鸭春闲。",
            "comment": ""
        },
        {
            "title": "避暑李氏园二首",
            "content": "荷气竹风宜永日，冰壶凉簟不能回。题诗未有惊人句，会唤谪仙苏二来。",
            "comment": ""
        },
        {
            "title": "有惠江南帐中香者戏答六言二首",
            "content": "百链香螺沈水，宝薰近出江南。一穟黄云绕几，深禅想对同参。",
            "comment": ""
        },
        {
            "title": "欸乃歌二章戏王穉川",
            "content": "从师学道鱼千里，盖世成功黍一炊。日日倚门人不见，看尽林乌反哺儿。",
            "comment": ""
        },
        {
            "title": "有怀半山老人再次韵二首",
            "content": "啜羹不如放麑，乐羊终愧巴西。欲问老翁归处，帝乡无路云迷。",
            "comment": ""
        },
        {
            "title": "有怀半山老人再次韵二首",
            "content": "短世风惊雨过，成功梦迷酒酣。草玄不妨准易，论诗终近周南。",
            "comment": ""
        },
        {
            "title": "游张公洞",
            "content": "古洞深沉白昼间，烟霞出没绝尘寰。落红满地花初歇，啼鸟一声春自闲。丹灶苔荒仙去远，松坛月冷鹤飞还。我来几欲重登眺，削壁题诗兴不悭。",
            "comment": ""
        },
        {
            "title": "悲秋",
            "content": "有美一人兮，临清秋而太息。伤天形之缺然兮，与有足者同堂而并席。傥尝获罪於天兮，使而至於斯极。夫阴凝而阳化兮，冲气饪而为和。骈拇所以为少，枝指所以为多。谓天任汝以道兮，曾是形畸而貌独。天厌弃汝兮，修汝德而谓何。中无所考此耿耿兮，独遡风而浩歌。歌曰父耶母耶，人乎天乎。才之为祥，固不若不才之全乎。非天地之私兮，又非父母之愿也。慨伏思而不得兮，梦漂漂而行远。逆真人於轩台兮，请端策而徵衍。遇水盈之坎坎兮，得山麓而为蹇。虽御良而马服兮，犹往蹇而来连。艮之初六来告休兮，艮其趾而无咎。如风日之过河兮，人谓守水而为耗。知水性之循环兮，曾何损益之足道。蚿百足之狂攘兮，夔踸踔以行地。蛇虺蔓延不自好兮，谓风蓬蓬而无似物。怜物之无穷兮，目尚为心之仆隶。夫精於形器之表兮，视四体百骸其在外。予将执汝手兮，游乎浩荡之会凭天津而渥发兮，揽日月以为佩。嗟不知去来之为我兮，天下莫予之为对。恐路远而多岐兮，聊赠汝以指南。将雍容於胜日兮，尝试为汝而妄谈。",
            "comment": ""
        },
        {
            "title": "用前韵谢子舟为予作风雨竹",
            "content": "子舟诗书客，画手睨前辈。挹袂拍其肩，余力左右逮。摩拂造化炉，经营鬼神会。光煤叠乱叶，世与作者背。看君回腕笔，犹喜汉仪在。岁寒十三本，与可可追配。小山苍苔面，突兀谢憎爱。风斜兼雨重，意出笔墨外。吾闻绝一源，战胜自十倍。荣枯转时机，生死付交态。狙公倒七芧，勿用嗔喜对。此物当更工，请以小喻大。",
            "comment": ""
        },
        {
            "title": "用前韵戏公静",
            "content": "偶逢携酒便与饮，竟别我为何等人。兔月龙团不当惜，长卿消渴肺生尘。",
            "comment": ""
        },
        {
            "title": "游愚溪",
            "content": "意行到愚溪，竹舆鸣担肩。冉溪昔居人，埋没不知年。偶托文字工，遂以愚溪传。柳侯不可见，古木荫溅溅。罗氏家潇东，潇西读书园。笋茁不避道，檀栾摇春烟。下入朝阳岩，次山有铭镌。藓石破篆文，不辨瞿李袁。嵌宝响笙磬，洞中出寒泉。同游三五客，拂石弄潺湲。俄顷生白云，似欲驾我仙。吾将从此逝，挽牵遂回船。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "桃李春成径，本自不期人。历下两寒士，箪瓢能悦亲。耻蒙伐国问，肯卧覆车尘。子既得此友，从之求日新。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "少时诵诗书，贯穿数万字。迩来窥陈编，记一忘三二。光阴如可玩，老境翻手至。良医曾折足，说病乃真意。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "安诗无恙时，学行超辈侪。华屋落丘山，百忧满人怀。此士如不亡，仲子抱奇材。不独典刑在，神明还观来。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "往在舅氏旁，获拚堂上帚。六经观圣人，明如夜占斗。索居废旧闻，独学无新有。羡子杞梓材，未曾离矫揉。",
            "comment": ""
        },
        {
            "title": "按田",
            "content": "河水积峥嵘，山雪晴索寞。幽斋怯寒威，况复出城郭。马为蝟毛缩，人叹狐裘薄。淤泥虎迹交，丛社乌声乐。桥经野烧断，崖值天风落。泄云迷鸿蒙，戴石瘦荦嶨。攀缘若登天，扶服如入橐。穷幽至河麋，落日更盘礡。新民数十家，飘寓初栖托。壮产无惰农，荒榛尽开凿。临流遣官丁，悉使呼老弱。恩言谕官意，鄣水陂可作。春秧百顷秔，秋报千仓获。掉头笑应侬，吾麦自不恶。麦苗不为稻，诚恐非民瘼。不知肉食者，何必苦改作。我行疲鞍马，且用休羁络。艰难相顾叹，共道折腰错。势穷不得已，来自取束缚。月明夜萧萧，解衣宽带索。卧看云行天，北斗挂屋角。析薪爨酒鼎，兴至且相酌。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "蚤知鹊山亭，李杜发佳思。弥年听传夸，登览通梦寐。遥怜坐清旷，落笔富新制。尚因宾客集，沥酒使我醉。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "人生不如意，十事恒八九。未见历下人，徒倾历城酒。从来亲骨肉，不免相可不。但愿崇事实，虚名等箕斗。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "在昔授子书，髧彼垂两发。乖离今十年，树立映先达。青灯哦妙句，如酌春酒滑。把书念携手，惆怅至明发。",
            "comment": ""
        },
        {
            "title": "有闻帐中香以为熬蝎者戏用前韵二首",
            "content": "海上有人逐臭，天生鼻孔司南。但印香严本寂，不必丛林徧参。",
            "comment": ""
        },
        {
            "title": "用明发不寐有怀二人为韵寄李秉彝德叟",
            "content": "竹贯四时清，月通云气明。外弟有佳质，妙年推老成。後凋对霜雪，不昧处阴晴。盛德当如此，古人畏後生。",
            "comment": ""
        },
        {
            "title": "咏子舟小山丛竹",
            "content": "病竹犹能冠丛，夏篁解箨匆匆。细草因依岑寂，小山紫翠嵌空。",
            "comment": ""
        },
        {
            "title": "咏清水岩呈郭明叔",
            "content": "尝闻清水岩，空洞极明好。虎狼迁部曲，钟鼓天击考。云生卧龙石，水入炼丹灶。有意携管弦，山只应洒扫。",
            "comment": ""
        },
        {
            "title": "咏伯时画冯奉世所获大宛象龙图",
            "content": "上党良家子，挽强如屈肘。三十学春秋，岂为莎车首。谁言冯光禄，不如甘延寿。虽无千户封，乃得六龙友。",
            "comment": ""
        },
        {
            "title": "咏雪奉呈广平公",
            "content": "连空春雪明如洗，忽忆江清水见沙。夜听疏疏还密密，晓看整整复斜斜。风回共作婆娑舞，天巧能开顷刻花。正使尽情寒至骨，不妨桃李用年华。",
            "comment": ""
        },
        {
            "title": "用几复韵题白氏思堂",
            "content": "夫子勤於蘧伯玉，洗心观道得灵龟。开门择友尽三益，清坐不言行四时。风与蛛丝游碧落，日将槐影下隆墀。天空地迥何处觅，岁计有余心自知。",
            "comment": ""
        },
        {
            "title": "迎醇甫夫妇",
            "content": "陈甥归约柳青初，麦陇纤纤忽可鉏。望子从来非一日，因人略不寄双鱼。园中鸟语劝沽酒，窗下日长宜读书。策马得行休更秣，已令僮稚割生刍。",
            "comment": ""
        },
        {
            "title": "咏伯时画太初所获大宛虎脊天马图",
            "content": "笔端那有此，千里在胸中。四蹄雷电去，一顾马群空。谁能乘此物，超俗驾长风。逸材归辔勒，岁在执徐同。",
            "comment": ""
        },
        {
            "title": "咏李伯时摹韩干三马次子由韵简伯时兼寄李德",
            "content": "太史琐窗云雨垂，试开三马拂蛛丝。李侯写影韩干墨，自有笔如沙画锥。绝尘超日精爽紧，若失其一望路驰。马官不语臂指挥，乃知仗下非新羁。吾尝览观在垧马，惊骀成列无权奇。缅怀胡沙英妙质，一雄可将千万雌。决非皂枥所成就，天骥生驹人得之。千金市骨今何有，士或不价五羖皮。李侯画隐百僚底，初不自期人误知。戏弄丹青聊卒岁，身如阅世老禅师。",
            "comment": " | 【注释】原题：咏李伯时摹韩干三马次子由韵简伯时兼寄李德素 | 【注释】原题：咏李伯时摹韩干三马次子由韵简伯时兼寄李德素"
        },
        {
            "title": "隐梅福处",
            "content": "吴门不作南昌尉，上疏归来朝市空。笑拂岩花问尘世，故人子是国师公。",
            "comment": ""
        },
        {
            "title": "咏萍",
            "content": "白发已侵残梦境，绿苔应忆旧渔矶。桃源鸡犬尘凡隔，韦曲桑麻念想归。",
            "comment": ""
        },
        {
            "title": "咏史呈徐仲车",
            "content": "诸葛见益州，释耒答三顾。川流恨未平，武功原上路。杜微对诸葛，舆致但求去。倾心倚经纶，坐上漫书疏。白鸥渺蒹葭，霜鹘在指呼。借问诸葛公，如何迎主簿。",
            "comment": ""
        },
        {
            "title": "饮润父家",
            "content": "斋合寒麝薰，书帙映斜景。偶来樽俎同，延此笑言顷。宫线添尺余，朝来日未永。一醉解语花，万事画地饼。要似虎头痴，何须樗里瘿。",
            "comment": ""
        },
        {
            "title": "饮南禅梅下戏题",
            "content": "新春江上使星回，不为离人寄早梅。爱惜幽香意如此，一樽岂是等闲来。",
            "comment": ""
        },
        {
            "title": "饮李氏园三首",
            "content": "手挼红杏醉繁香，回首春前梦一场。便与经营百船酒，再来应是菊花黄。",
            "comment": ""
        },
        {
            "title": "饮李氏园三首",
            "content": "小摘来禽兴未厌，蔬畦经雨绿纤纤。坐分紫石蒲萄下，不怕龙须罥帽檐。",
            "comment": ""
        },
        {
            "title": "饮城南即事",
            "content": "阴阴花柳一百五，吹空白绵乱红雨。已看燕子飞入帘，未有黄莺学人语。斗鸡走狗轻薄儿，衣裾相鲜气相许。半是墦闲醉饱人，还家骄色羞妇女。顾侯邀客出城南，晓蹋天街已尘土。春风游丝人到狂，何况客醉日当午。著作文章名誉早，不愧汉庭御史祖。元城茂宰民父母，境不飞蝗河渡虎。何侯家世看丰碑，墨摹万卷心奇古。颍阴从事江左贤，八咏楼高风月苦。刘郎曾眠武陵源，好在桃花迷虎所。鄙夫漫有腹便便，懒书欲眠谁比数。一笑相懽自难得，看朱成碧更起舞。任他小儿拍手笑，插花走马及严鼓。顾侯三酌似已多，明日花飞奈老何。",
            "comment": ""
        },
        {
            "title": "饮韩三家醉後始知夜雨",
            "content": "醉卧人家久未曾，偶然樽俎对青灯。兵厨欲罄浮蛆瓮，馈妇初供醒酒冰。只见眼前人似月，岂知帘外雨如绳。浮云不负青春色，未觉新诗减杜陵。",
            "comment": ""
        },
        {
            "title": "翌日阻雨次前韵",
            "content": "愁云垂垂雨淫淫，野馆重赋思归吟。老农那问客心苦，但喜粟粒如黄金。",
            "comment": ""
        },
        {
            "title": "弈棋二首呈任公渐",
            "content": "偶无公事客休时，席上谈兵校两棋。心似蛛丝游碧落，身如蜩甲化枯枝。湘东一目诚甘死，天下中分尚可持。谁谓吾徒犹爱日，参横月落不曾知。",
            "comment": ""
        },
        {
            "title": "饮李氏园三首",
            "content": "日暮凉风特特来，醉呼红烛更传杯。歌阑兴尽须归去，不用繁蝉抵死催。",
            "comment": ""
        },
        {
            "title": "送杨瓘雁门省亲二首",
            "content": "执戟老翁年七十，人看生理亦无聊。草玄事业窥周易，作赋声名动汉朝。今见远孙勤翰墨，还持遗藁果箪瓢。三年乡校趋晨鼓，一日边城听夜刁。野饭盈盘厌葱韭，春风半道解狐貂。归时定倒迎门屣，问雁安能学度辽。",
            "comment": ""
        },
        {
            "title": "送彦孚主簿",
            "content": "斯文当两都，江夏世无双。叔度初不言，汉庭望风降。中间眇人物，潜伏老崆谾。本朝开典礼，棫朴作株桩。世父盛文藻，如陆海潘江。三战士皆北，韔弓锦韬杠。白衣受传诏，短命终萤窗。梦升卧南阳，耆旧无两庞。空鑱欧阳铭，松风悲陇泷。四海群从间，尔来颇琤淙。主簿吾宗秀，其能任为邦。躯干虽眇小，勇沉鼎可扛。择师别陈许，取友观羿逄。折腰佐髯令，邑讼销吠尨。时邀府中饮，下箔蜡烧釭。红裳笑千金，清夜酒百缸。同僚有恶少，嘲谑语乱哤。君但隐几笑，诸老叹敦厖。况乃工朱墨，气和信甚矼。持此应时须，十年拥麾幢。相逢常鞅掌，衙鼓趋。簿书败清谈，汗颜吏枞枞。临分何以赠，要我赋兰茳。黄华虽众笑，白雪不同腔。野人甘芹味，敢馈厌羊羫。顾子百短拙，饱腹戆胮肛。惟思解官去，一丘事耕(左耒右鬯下換ハ夊。君当取富贵，钟鼓罗击撞。伏藏鼪鼯径，犹想足音跫。",
            "comment": ""
        },
        {
            "title": "因六祖举太和山语而成颂贵此话大行",
            "content": "峨眉山中老，千颂自成集。持问太和山，鹘臭当风立。",
            "comment": ""
        },
        {
            "title": "送薛乐道知郧乡",
            "content": "黄山叶县连墙居，谢公席上对摴蒱。双鬟女弟如桃李，早许归我舍中雏。平生同忧共安乐，岁晚相看青云衢。去年樽酒辇毂下，各喜身为反哺乌。城头归乌尾毕逋，春寒啄雪送行车。解佩我无明月珠，折柳不对千里驹。念君胸中极了了，作吏办事犹诗书。浊酒挽人作年少，关防心地亦时须。郧乡县古民少讼，但问自己不关渠。登临一笑双白发，宜城冻笋供行厨。人生此乐他事无，行李道出汉南都。寄声诸谢今何如，谢公书堂迷竹坞。手种竹今青青否，我思谢公泪成雨，属公去洒穰下土。",
            "comment": ""
        },
        {
            "title": "送徐隐父宰余干二首",
            "content": "天上麒麟来下瑞，江南橘柚间生贤。玉台书在犹骚雅，孺子亭荒只草烟。半世功名初墨绶，同兄文字直青钱。割鸡不合庖丁手，家传风流更著鞭。",
            "comment": ""
        },
        {
            "title": "送徐隐父宰余干二首",
            "content": "地方百里身南面，翻手冷霜覆手炎。赘婿得牛庭少讼，长官斋马吏争廉。邑中丞掾阴桃李，案上文书略米盐。治状要须闻岂弟，此行端为霁威严。",
            "comment": ""
        },
        {
            "title": "送徐景道尉武宁二首",
            "content": "黄绶补一尉，还依水竹居。身随南渡马，书寄北来鱼。风俗谙邻并，艰难试事初。官闲莫歌舞，教子诵诗书。",
            "comment": ""
        },
        {
            "title": "送徐景道尉武宁二首",
            "content": "李苦少人摘，酒醇无巷深。当官莫避事，为吏要清心。葛藟松千尺，寒泉绠百寻。公朝有汲引，吾子茂徽音。",
            "comment": ""
        },
        {
            "title": "送杨瓘雁门省亲二首",
            "content": "蜀客出衰世，独升邹鲁堂。蚊虻观得失，虎豹擅文章。吾子已强学，草玄宜不忘。江河须畎浍，松柏要冰霜。马策路千里，雁门书数行。旨甘君有妇，尺璧爱分光。",
            "comment": ""
        },
        {
            "title": "送谢公定作竟陵主簿",
            "content": "谢公文章如虎豹，至今斑斑在儿孙。竟陵主簿极多闻，万事不理专讨论。涧松无心古须鬣，天球不瑑中粹温。落笔尘沙百马奔，刻谈风霆九河翻。胸中恢疏无怨恩，当官持廉庭不烦。吏民欺公亦可忍，慎勿惊鱼使水浑。汉滨耆旧今谁存，驷马高盖徒纷纷。安知四海习凿齿，拄笏看度南山云。",
            "comment": ""
        },
        {
            "title": "送贤师往泸州为两驱乌乞度牒钱颂",
            "content": "一凤将两雏，往乞五色羽。谁有大势力，成此拮据心。若无出家心，勤苦难成就。但令发弘誓，谁不起慈悲",
            "comment": ""
        },
        {
            "title": "送吴彦归番阳",
            "content": "学省困齑盐，人材任尊奖。倥侗祝螟蛉，小大器罂瓬。诸生厌晚成，躐学要侩驵。摹书说偏旁，破义析名象。九鼎奏箫韶，爰居端不飨。青衿少到门，庭除昼闲敞。竹风交槐阴，三见秋气爽。时赖解事人，载酒直心赏。吴郎楚国材，幽兰秀榛莽。彦国吐嘉言，子将喜标榜。平生钦豪俊，久客慕乡党。虚斋延洒扫，薄饭荐腒鲞。诗句唾成珠，笑嘲惬爬痒。春夏频谢除，曾未厌来往。归雁多喜声，寒蝉停哀响。黄花满篱落，白蚁闹瓮盎。留君待佳节，忽忽戒徂两。亲戚伤离居，交游念畴曩。棋局无对曹，摴蒲失朋长。问君去为何，云物愁莽苍。寿亲发斑斑，千里劳梦想。家鸡藁头肥，寒鱼受罾网。甘旨蔌中厨，伊哑弄文襁。此行乐未央，安知川涂广。深秋上沧江，远水平如掌。人生要得意，壮士多旷荡。野鹤被笼樊，江鸥恋菰蒋。本来丘壑姿，不著刍豢养。寄声谢乡邻，为我具两桨。有路即归田，君其信非诳。",
            "comment": ""
        },
        {
            "title": "送魏君俞知宿迁",
            "content": "魏侯得名能治剧，江湖作吏声籍籍。人言才似钜鹿公，诏书擢守二千石。前日见贤後得罪，艾封沾襟复自悔。牛刀割鸡不作难，看公来上宿迁最。",
            "comment": ""
        },
        {
            "title": "送王郎",
            "content": "酌君以蒲城桑落之酒，泛君以湘累秋菊之英。赠君以黟川点漆之墨，送君以阳关墮泪之声。酒浇胸次之垒块，菊制短世之颓龄。墨以传万古文章之印，歌以写一家兄弟之情。江山千里俱头白，骨肉十年终眼青。连床夜语鸡戒晓，书囊无底谈未了。有功翰墨乃如此，何恨远别音书少。炊沙作糜终不饱，镂冰文章费工巧。要须心地收汗马，孔孟行世日杲杲。有弟有弟力持家，妇能养姑供珍鲑。儿大诗礼女丝麻，公但读书煮春茶。",
            "comment": ""
        },
        {
            "title": "送苏太祝归石城",
            "content": "苏侯恃才颇跌宕，常欲立谈取将相。风期家世非一朝，於我今为丈人行。偶然把酒叶公城，胸怀披尽能谑浪。画烛如椽吐白虹，花枝围坐红相向。夜如何其不忍起，风吹日照离筵上。醉中一笑挥万金，眼前快意诚为当。仆夫结束底死催，马翻玉勒嘶归鞅。南驱面有千里尘，道远回首几惆怅。汉阳津上游女多，何日石城荡两桨。莫倚卢家有莫愁，便成翻手辜前赏。",
            "comment": ""
        },
        {
            "title": "送石长卿太学秋补",
            "content": "长卿家亦但四壁，文君窥之介如石。胸中已无少年事，骨气乃有老松格。汉文新览天下图，诏山采玉渊献珠。再三可陈治安策，第一莫上登封书。",
            "comment": ""
        },
        {
            "title": "送少章从翰林苏公余杭",
            "content": "东南淮海惟扬州，国士无双秦少游。欲攀天关守九虎，但有笔力回万牛。文学纵横乃如此，故应当家有季子。时来谁能力作难，鸿雁行飞入道山。斑衣儿啼真自乐，从师学道也不恶。但使新年胜故年，即如常在郎罢前。",
            "comment": ""
        },
        {
            "title": "送人赴举",
            "content": "青衫乌帽芦花鞭，送君归去明主前。若问旧时黄庭坚，谪在人间今八年。",
            "comment": ""
        },
        {
            "title": "送权郡孙承议归宜春",
            "content": "宜春别驾乡丈人，来假庐陵二千石。虚舟无事鸥与游，良贾深藏客争席。诸公鞭朴立威名，公独爱民如父兄。诸公驭吏如束湿，公使人人得尽情。人情居官若邮传，假守摄丞尤自便。忧念公家眉不开，谁能勤民废寝膳。赠行欲借笔如椽，公不肯留鼓催船。归到宜春问春事，斑斑笋竿蕨破拳。廖侯为邦用诗礼，府中无事多燕喜。看公谈生面生春，更为乡园蓺桃李。",
            "comment": ""
        },
        {
            "title": "送钱一杲卿",
            "content": "钱君佳少年，濯濯春月柳。开谈屡逼人，落笔若挥帚。凫雁菰蒲中，英材颇时有。同声倾夙期，异姓接婚友。冷官国北门，会面始八九。时时过薄饭，卯坐常至酉。今日得休沐，方醺步兵酒。闻子车马南，欲饯辄掣肘。温风媚行色，绿净无尘垢。鱼轩迎少妇，能献二亲寿。到家春已融，柔条可结纽。菱藻蔓平湖，钓船先入手。南雁正北来，蚤寄诗千首。",
            "comment": ""
        },
        {
            "title": "送彭南阳",
            "content": "南阳令尹振华镳，三月春风困柳条。携手河梁愁欲别，离魂芳草不胜招。壼觞调笑平民讼，宾客风流醉舞腰。若见贤如武候者，为言来仕圣明朝。",
            "comment": ""
        },
        {
            "title": "送莫郎中致仕归湖州",
            "content": "霅上多高士，君今又乞身。中年谢事客，白日上升人。静泛苕溪月，闲尝顾渚春。滔滔夜行者，能不愧清尘。",
            "comment": ""
        },
        {
            "title": "送密老位五峰",
            "content": "我穿高安过萍乡，七十二渡遶羊肠。水边林下逢衲子，南北东西古道场。五峰秀出云雨上，中有宝坊如侧掌。去与青山作主人，不负法昌老禅将。栽松种竹是家风，莫嫌斗绝无来往。但得螺蛳吞大象，从来美酒无深巷。",
            "comment": ""
        },
        {
            "title": "送吕知常赴太和丞",
            "content": "我去太和欲期矣，吕君初得太和官。邑中亦有文字乐，惜不同君涧谷盘。观山千尺夜泉落，快阁六月江风寒。往寻佳境不知处，扫壁觅我题诗看。",
            "comment": ""
        },
        {
            "title": "送刘士彦赴福建转运判官",
            "content": "秋叶雨堕来，冥鸿天资高。车马气成雾，九衢行滔滔。中有寂寞人，灵府扃锁牢。西风持汉节，骑从严弓刀。惟闽七聚落，惸独困吏饕。土弊禾黍恶，水烦鳞介劳。南驱将仁气，百城共一陶。察人极泾渭，问俗及豚羔。官闲得胜日，杖屦之林臯。人间阅忠厚，物外访英豪。",
            "comment": ""
        },
        {
            "title": "送刘季展从军雁门二首",
            "content": "石趺谷中玉子瘦，金刚窟前药草肥。仙家栟耘成白璧，道人煮掘起风痱。绛囊璀璨思盈斗，竹畚香甘要百围。到官莫道无来使，日日北风源雁归。",
            "comment": ""
        },
        {
            "title": "送刘季展从军雁门二首",
            "content": "刘郎才力耐百战，苍鹰下韝秋未晚。千里荷戈防犬羊，十年读书厌藜苋。试寻北产汗血驹，莫杀南飞寄书雁。人生有禄亲白头，可能一日无甘馔。",
            "comment": ""
        },
        {
            "title": "送刘道纯",
            "content": "五松山下古铜官，邑居褊小水府宽。民安薄鱼少嚚讼，簿领未减一丘盘。胸中峥嵘书万卷，簸弄日月江湖间。稠人广众自神主，按剑之眼白相看。老身风波谙世味，如食橘柚知甘酸。麒麟图画偶然耳，半枕百年梦邯郸。平生樽俎宫亭上，涉世忘味皆朱颜。此时阿翁尚无恙，追琢秀句酬江山。堂堂今为蜕蝉去，五老偃蹇无往还。大梁城中笏拄颊，颌髭今成雪点斑。青云何必出公右，亨衢在天无由攀。椎鼓转船如病已，梦想楼台落星湾。子政诸儿喜文史，阿秤亦闻有笔端。丹徒布衣未可量，诗书且对藜藿盘。穴中生涯识阴雨，木末牖户知风寒。我今四壁恋微禄，知公未能长挂冠。",
            "comment": ""
        },
        {
            "title": "送李德素归舒城",
            "content": "僧夏莫问途，麦秋宜煮饼。北寺旬休归，长廊六月冷。簟翻寒江浪，茶破苍璧影。李侯为我来，遽以归期请。青衿废诗书，白发违定省。荒畦当鉏灌，蠹简要签整。挽衣不可留，决去事幽屏。天恢猎德网，日饎养贤鼎。此士落江湖，熟思令人瘿。胸中吉祥宅，膜外荣辱境。婆娑万物表，藏刃避肯綮。人生要当学，安宴不彻警。古来惟深地，相待汲修绠。",
            "comment": ""
        },
        {
            "title": "送君庸",
            "content": "北风吹雨薄寒生，人与蜡梅相照明。恨君草草渡江去，重约归时五凤笙。",
            "comment": ""
        },
        {
            "title": "送舅氏野夫之宣城二首",
            "content": "试说宣城郡，停杯且细听。晚楼明宛水，春骑簇昭亭。稏丰圩户，桁杨卧讼庭。谢公歌舞处，时对换鹅经。",
            "comment": ""
        },
        {
            "title": "送舅氏野夫之宣城二首",
            "content": "藉甚宣城郡，风流数贡毛。霜林收鸭脚，春网荐琴高。共理须良守，今年辍省曹。平生割鸡手，聊试发硎刀。",
            "comment": ""
        },
        {
            "title": "送酒与周法曹用前韵",
            "content": "遥知谢法曹，诗句多夏景。闻道学书勤，墨池方一顷。大字苦未遒，小字逼智永。我有何郎樽，清江酝玉饼。还书及斗数，与君酌楠瘿。",
            "comment": ""
        },
        {
            "title": "送酒与毕大夫",
            "content": "浅色官醅昨夜篘，一樽聊付卯时投。瓮边吏部应欢喜，殊胜平原老督邮。",
            "comment": ""
        },
        {
            "title": "送焦浚明",
            "content": "西瞻岷山兮东望峨眉，锦江清且涟漪。地灵山秀诞豪杰，来入中州振羽仪。相如傲万物，子云穷一经。黄金卖赋聘私室，白头大夫不公卿。穷阎卜肆闲，十步一豪英。竟无人识李仲元，不可屈致严君平。四君德音闭黄壤，只今垄头松柏声。我住叶公城，常如井底坐。不谓焦夫子，闻风肯来过。焦子初见我，如兰生幽林。春风为披拂，始得香满襟。中怀坦夷眉宇静，外慕淡薄天机深。花开鸟啼昼寂寂，酒阑烛明夜沈沈。人皆扶牵烂漫醉，子更把书求本心。二年与灯火，琢子之玉链我金。焦夫子，我以陋邦无人把书策，邂逅逢君得三益。胡为弃我忽远行，手捧嘉阳从事檄。焦夫子，君起为我舞，我其为君歌。君方跨马涉远道，湖外地少山川多。霜秋摇落天日远，西风翻翻水惊波。一筵谈笑遂相失，两地离愁各奈何。焦夫子，酒行君定起。此杯须百分，少别遂万里。归寻所种树，应已数千尺。试照嘉阳水，君发犹未白。古人不朽事，所愿更勉力。别後相逢岂在言，拭目看君进明德。",
            "comment": ""
        },
        {
            "title": "送慧林明茶头颂",
            "content": "慧林有一老人，恰似银瓮盛雪。彻底元无渗漏，旁观但知皎洁。有徒三百二百，木钻漫钻磐石。或遇东海鲤鱼，一棒令生羽翼。其余两两三三，归堂又要茶吃。上人南来云水，因行不妨掉臂。凤山修水东西，灵草春来满地。但令己事相应，归日驴驮不起。",
            "comment": ""
        },
        {
            "title": "送黄龙晓禅师住观音颂",
            "content": "黄龙一卧十五年，搅潭惊起旧头角。张公搅潭是好心，但向西江起风雹。河阳新妇画蛾眉，老婆不可重新学。长连体上铺棘针，满钵饭飣铁菱角。有能欢喜受供养，聪明一一安排著。张公若问解何宗，食月虾蟆救月弓。",
            "comment": ""
        },
        {
            "title": "送何君庸上赣石",
            "content": "腊梅开尽欲凋年，痛饮千江壁底眠。江寒山瘦思亲友，归守平生二顷田。西昌万户深篁竹，楚国无人知白玉。欲附弦歌慰寂寥，弦断枯桐谁识曲。樽前顾曲客姓周，学问东山继先流。梅花恼人已落尽，真成何逊醉扬州。我今颌底髭半白，背世□□学春秋。此书百年锁蛛网，亦谓岁晚逢何休。荀侯画谋取垂棘，之奇贪贤无处适。大庾岭头烟雨中，万峰插天如剑直。苦怀行李冰绕须，野店酒旗可试沽。只今人才不易得，傥逢涤器试相如。",
            "comment": ""
        },
        {
            "title": "送顾子敦赴河东三首",
            "content": "揽辔都城风露秋，行台无妾护衣篝。虎头妙墨能频寄，马乳蒲萄不待求。上党地寒应强饮，两河民病要分忧。犹闻昔在军兴日，一马人间费十牛。",
            "comment": ""
        },
        {
            "title": "送顾子敦赴河东三首",
            "content": "家在江东不系怀，爱民忧国有从来。月斜汾沁催驿马，雪暗岢岚传酒杯。塞上金汤惟粟粒，胸中水镜是人材。遥知更解青牛句，一寸功名心已灰。",
            "comment": ""
        },
        {
            "title": "送蒲元礼南归",
            "content": "元礼佳少年，俊气欲无敌。文章诗最豪，溟涨助笔力。三年叶公城，於我固多益。恨无荆鸡材，使君有羽翼。此行省亲闱，彩服耀春色。从容文字闲，固未旷子职。蕲春向鄂渚，曾不三四驿。吾师李武昌，金声而玉德。诚能勇一往，所进岂寸尺。江南後生秀，居多门下客。愿君从之游，琢磨就圭璧。斗酒清夜阑，缺月挂屋壁。鸡鸣马就辔，少别安足惜。人生共一世，谁能无行役。",
            "comment": ""
        },
        {
            "title": "送六十五弟贲南归",
            "content": "风惊鸿雁行，吹落秋江上。为扫碧岩边，问叔今无恙。",
            "comment": ""
        },
        {
            "title": "送顾子敦赴河东三首",
            "content": "头白书林二十年，印章今领晋山川。紫参可掘宜包贡，青铁无多莫铸钱。劝课农桑诚有道，折冲樽俎不临边。要知使者功多少，看取春郊处处田。",
            "comment": ""
        },
        {
            "title": "送高士敦赴成都钤辖二首",
            "content": "捧日高宣事，东京四姓侯。军中闻俎豆，庙胜脱兜鍪。烧烛海棠夜，香衣药市秋。君平识行李，河汉接天流。",
            "comment": ""
        },
        {
            "title": "送范德孺知庆州",
            "content": "乃翁知国如知兵，塞垣草木识威名。敌人开户玩处女，掩耳不及惊雷霆。平生端有活国计，百不一试薶九京。阿兄两持庆州节，十年骐驎地上行。潭潭大度如卧虎，边头耕桑长儿女。折冲千里虽有余，论道经邦正要渠。妙年出补父兄处，公自才力应时须。春风旍旗拥万夫，幕下诸将思草枯。智名勇功不入眼，可用折箠笞羌胡。",
            "comment": ""
        },
        {
            "title": "送杜子卿归西淮",
            "content": "雪意涔涔满面风，杜郎马上若征鸿。樽前谈笑我方惜，天外淮山谁与同。行望酒帘沽白蚁，醉吟诗句入丹枫。一时真赏无人，共尚忆江南把钓翁。",
            "comment": ""
        },
        {
            "title": "送蛤蜊与李明叔诸公",
            "content": "雪屋吹灯然豆萁，古来壮士亦长饥。广文不得载酒去，且咏太玄庖蛤蜊。",
            "comment": ""
        },
        {
            "title": "次韵孙子实题少章寄寂斋",
            "content": "虚名误壮夫，今古可笑闵。尸裹万里归，书载五车稛。安知衡门下，身与天地准。秦晁两美士，内行颇修谨。余欲远之深，抽琴去其轸。寄寂喧哄间，此道有汲引。狱户闻笞榜，市声杂嘲辴。二生对曲肱，圭玉发石蕴。大小穷鹏鷃，短长见椿槿。欲闻寂时声，黄锺在龙筍。",
            "comment": ""
        },
        {
            "title": "次韵坦夫见惠长句",
            "content": "温风撩人随处去，欲如膻羊蚁旋慕。落英马前高下飞，牵挽忽与樽酒遇。令行如水万夫长，倾盖不减平生故。素方成缁面黧黑，笑说尘沙工点污。王事贤劳尚有诗，自卷溪藤染霜兔。桃李清阴坐未移，走送雄篇疲健步。张侯先不露文章，十年深深豹藏雾。欻来听讼小棠阴，千里鸣弦舞韶濩。我名最落诸人後，顿使漂山由众喣。伐木丁丁愧友声，食蘋呦呦怀野聚。谷阳旧垒一片春，勤我引领西南傃。遥知红紫能乱眼，锦衾作梦高唐赋。简书留句四十里，梦魂明月识归路。公才富比沧海宫，明珠珊瑚凡几库。惠连冢上麦纤纤，喜公犹得春草句。明朝折柳作马箠，想见杯盘咄嗟具。风光暂来不供翫，大似横塘过飞鹜。瓮面浮蛆暖更多，气味烦公卒调护。树头树底劝提壶，南冈北冈教脱袴。春衣可著惬醉眠，急觞催传莫论数。",
            "comment": ""
        },
        {
            "title": "送高士敦赴成都钤辖二首",
            "content": "玉钤金印临参井，控蜀通秦四十州。日下书来望鸿雁，江头花发醉貔貅。巴滇有马驹空老，林箐无人叶自秋。能为将军歌此曲，鸣机割锦与缠头。",
            "comment": ""
        },
        {
            "title": "次韵宋懋宗三月十四日到西池都人盛观翰林公",
            "content": "金狨系马晓莺边，不比春江上水船。人语车声喧法曲，花光楼影倒晴天。人间化鹤三千岁，海上看羊十九年。还作遨头惊俗眼，风流文物属苏仙。",
            "comment": " | 【注释】原题：次韵宋懋宗三月十四日到西池都人盛观翰林公出遨 | 【注释】原题：次韵宋懋宗三月十四日到西池都人盛观翰林公出遨"
        },
        {
            "title": "次韵叔原会寂照房",
            "content": "风雨思齐诗，草木怨楚调。本无心击排，胜日用歌啸。僧窗茶烟底，清绝对二妙。俱含万里情，雪梅开岭徼。我慙风味浅，砌莎慕松茑。中朝盛人物，谁与开颜笑。二公老谙事，似解寂寞钓。对之空叹嗟，楼阁重晚照。",
            "comment": ""
        },
        {
            "title": "次韵叔父夷仲送夏君玉赴零陵主簿",
            "content": "田窦堂上酒，未醉已变态。何如东陵瓜，子母相钩带。富贵席未暖，珠玉作灾怪。茅茨虽长贫，终有懿亲在。丈人困州县，短发余会撮。居然枳棘栖，坐阅岁月代。青云已迷津，浊酒未割爱。簿领能无休，飣餖唤鱼菜。羇旅苦地偏，江湖见天大。万里一帆樯，长风可倚赖。因行访幽禅，头陀烟雨外。",
            "comment": ""
        },
        {
            "title": "次韵宋懋宗僦居甘泉坊雪後书怀",
            "content": "汉家太史宋公孙，漫逐班行谒帝阍。燕颔封侯空有相，蛾眉倾国自难昏。家徒四壁书侵坐，马瘦三山叶拥门。安得风帆随雪水，江南石上对洼尊。",
            "comment": ""
        },
        {
            "title": "次韵叔父圣谟咏莺迁谷",
            "content": "鸦舅颇强聒，仆姑常勃溪。黄鸟怀好音，秋菊染春衣。嘤嘤求朋友，忧患同一枝。提壶要酤我，杜宇赋式微。黄鸟在幽谷，韬光养羽仪。晴风曜桃李，言语自知时。先生丘中隐，乔木见雄雌。引子迁绿阴，相戒防祸机。李杜死刀锯，陈张怨弃遗。不如听黄鸟，永昼客争棋。",
            "comment": ""
        },
        {
            "title": "次韵叔父台源歌",
            "content": "吾家叔度天与闲，晚喜著书如漆园。台平旧基水发源，但闻淙淙下林峦。一朝斩木见万象，吞若云梦胸中宽。漱涤泥沙出山骨，混沌凿窍物状完。茶甘酒美汲双井，鱼肥稻香派百泉。暑风披襟著菡萏，夜月洗耳听潺湲。时从甥侄置樽俎，此地端正朝诸山。除书谤书两不到，紫烟白云深锁关。乡人讼争请来决，到门怀惭相与还。呼儿理琴荡俗气，果在巢由季孟间。",
            "comment": ""
        },
        {
            "title": "次韵孙子实寄少游",
            "content": "薜宣欲吏云，季氏或招闵。此公胸中秋，万物欲收稛。卖药偶知名，草玄非近准。才难不易得，志大略细谨。士生要弘毅，天地为盖轸。骥来盐车骖，井下短绠引。难甘呼尔食，聊寄粲然辴。谁能借前筹，还妇用束縕。吾闻调羹鼎，异味及枌堇。岂其供王羞，而弃会稽笋。",
            "comment": ""
        },
        {
            "title": "次韵石七三六言七首",
            "content": "万里草荒先垄，六年虫蠹群经。老喜宽恩放去，心似惊波不停。",
            "comment": ""
        },
        {
            "title": "次韵石七三六言七首",
            "content": "生涯一九节筇，老境五十六翁。不堪上补黼黻，但可归教儿童。",
            "comment": ""
        },
        {
            "title": "次韵石七三六言七首",
            "content": "看著庄周枯槁，化为胡蝶翾轻。人见穿花入柳，谁知有体无情。",
            "comment": ""
        },
        {
            "title": "次韵十九叔父台源",
            "content": "闻道台源境，锄荒三径通。人曾梦蚁穴，鹤亦怕鸡笼。万壑秋声别，千江月体同。须知有一路，不在白云中。",
            "comment": ""
        },
        {
            "title": "次韵石七三六言七首",
            "content": "欲行水遶山围，但闻鲲化鹏飞。女忧鬓发尽白，兄叹江船未归。",
            "comment": ""
        },
        {
            "title": "次韵师厚五月十六日视田悼李彦深",
            "content": "南雁传尺素，飞来卧龙城。颇知高卧久，忽作田野行。湛湛陂水满，欣欣原草荣。日华丽山川，秀色夺目精。对酒不满怀，揽物有余清。念昔读书客，远人遗世情。南亩道观饷，西郊留劝耕。共游如昨日，笑语绝平生。此士今已矣，宾延无老成。犹倚谢安石，深心抚嫠惸。",
            "comment": ""
        },
        {
            "title": "次韵师厚萱草",
            "content": "从来占北堂，雨露借恩光。与菊乱佳色，共葵倾太阳。人生真苦相，物理忌孤芳。不及空庭草，荣衰可两忘。",
            "comment": ""
        },
        {
            "title": "次韵师厚雨中昼寝忆江南饼麴酒",
            "content": "雨砌无车马，风帘洒静便。忽思江外酒，准拟醉时眠。隐几惟观化，开书屡绝编。遥知烟渚梦，遣骑唤渔船。",
            "comment": ""
        },
        {
            "title": "次韵师厚病间十首",
            "content": "身病心轻安，道肥体癯瘦。好怀当告谁，四墙枣红皱。负暄不可献，扪虱坐清昼。端有真富贵，千秋万年後。",
            "comment": ""
        },
        {
            "title": "次韵师厚病间十首",
            "content": "谢公莳兰苕，真意付此物。惠然风肯来，香为一披拂。遥知醉吟姿，黾勉向朱绂。搘筇橘柚黄，僧屋对像佛。",
            "comment": ""
        },
        {
            "title": "次韵师厚病间十首",
            "content": "开田种白玉，饱牛事耕犁。雨露非无泽，得秋常苦迟。猛虎擅文章，斑斑被诸儿。长松抱劲节，惟有岁寒知。",
            "comment": ""
        },
        {
            "title": "次韵师厚答马著作屡赠诗",
            "content": "尝闻马南郡，少有拔俗韵。寒灰几见溺，铩翮常思奋。桐薪鸣灶间，剑气吐吴分。多言世益嗤，当律心自隐。家虽四立壁，仕要三无愠。会将渔父意，往就庄生问。",
            "comment": ""
        },
        {
            "title": "次韵师厚病间十首",
            "content": "民生自煎熬，煮豆共萁爨。居然忘本根，光阴不供翫。藏山夜半失，乌合归星散。因病见不生，达人果大观。",
            "comment": ""
        },
        {
            "title": "次韵师厚病间十首",
            "content": "病余儿废锄，门巷草芊眠。来者何所闻，披草足跫然。封侯谢骨相，使鬼无金钱。梦作白鸥去，江湖水黏天。",
            "comment": ""
        },
        {
            "title": "次韵师厚病间十首",
            "content": "桃李一春期，松柏千岁永。经玄事寂寞，发白官闲冷。草绿艾如张，波清蜮司影。东里与无趾，渠有幸不幸。",
            "comment": ""
        },
        {
            "title": "次韵时进叔二十六韵",
            "content": "时子河上园，竹间开栋宇。大儿胜衣冠，小儿丰颊辅。嫁女与朱公，伏腊可称举。发疏虽苍浪，齿嚼未龃龉。鸡栖牛羊下，各自有室处。四墙规摹小，易守若滕莒。舍前花木深，春物丽观睹。舍後曲池蛙，斋堂风月苦。此岂不足欤，叹岁不我与。客宦孤云耳，未知秦吴楚。向来千驷公，果媿一丘土。宁当损轩昂，聊欲效俯伛。时子听然笑，吾已悟仓鼠。少犹守章句，晚实爱农圃。鹊巢最知风，蚁穴识阴雨。世网事谙委，醉乡俗淳古。坐忘两家说，肉坚与肠腐。酒至即使倾，客来敢辞窭。时邀五柳陶，共过三径诩。往在少年场，豪气压颍汝。借令今尚尔，真复难共语。稍知怜麴蘖，渐解等灉濋。朋友半山阿，光阴共行旅。人故义当亲，衣故义当补。飞凫王令尹，期我向君所。君为拂眠床，淹留暮城阻。",
            "comment": ""
        },
        {
            "title": "次韵师厚病间十首",
            "content": "葅寒知园秋，饭白问米贱。妇孙劝甘旨，霜兔颇宜面。黄花不举酒，佳句余嫪恋。经行宴坐堂，鼠迹书几砚。",
            "comment": ""
        },
        {
            "title": "次韵师厚病间十首",
            "content": "引镜照清骨，惊非曩时人。天地入喻指，芭蕉自观身。陈力则已病，征财又室贫。古来支离疏，粟帛王所仁。",
            "comment": ""
        },
        {
            "title": "次韵石七三六言七首",
            "content": "为君试讲古学，此事可牋天公。君看花梢朝露，何如松上霜风。",
            "comment": ""
        },
        {
            "title": "次韵师厚病间十首",
            "content": "德人更疢疾，术智益洒落。反身见万古，道不在卜度。胸中有镆鋣，老境要志弱。谢公赋达生，达生真可托。",
            "comment": ""
        },
        {
            "title": "次韵师厚病间十首",
            "content": "贝锦不足歌，请陈江汉诗。美人出江汉，窈窕世未窥。折兰不肯佩，告我以蚕饥。独归岂惮远，三危露如饴。",
            "comment": ""
        },
        {
            "title": "次韵舍弟题牛氏园二首",
            "content": "春事欲了莺催，主人虽贫燕来。玉烛传杯未厌，金吾静夜惊回。",
            "comment": ""
        },
        {
            "title": "次韵舍弟题牛氏园二首",
            "content": "春与园林共晚，人将蜂蝶俱来。樽前鸟歌花舞，归路星翻汉回。",
            "comment": ""
        },
        {
            "title": "次韵舍弟喜雨",
            "content": "时雨真成大有年，斯民沟壑救将然。麦根肥润桑叶大，春陇未鉏蚕未眠。奔走风雨连晓色，起寻佳句写由拳。李成六幅骤雨笔，挂在东南楼阁前。",
            "comment": ""
        },
        {
            "title": "次韵石七三六言七首",
            "content": "从来不似一物，妄欲贯穿九流。骨硬非黄閤相，眼青见白蘋洲。",
            "comment": ""
        },
        {
            "title": "次韵赏梅",
            "content": "安知宋玉在邻墙，笑立春晴照粉光。淡薄似能知我意，幽闲元不为人芳。微风拂掠生春思，小雨廉纤洗暗妆。只恐浓葩委泥土，谁令解合返魂香。",
            "comment": ""
        },
        {
            "title": "次韵任君官舍秋雨",
            "content": "墙根戢戢数蜗牛，雨长垣衣亭更幽。惊起归鸿不成字，辞柯落叶最知秋。菊花莫恨开时晚，谷穟犹思晴後收。独立搔头人不解，南山用取一樽酬。",
            "comment": ""
        },
        {
            "title": "春阴",
            "content": "竹笋初生黄犊角，蕨芽初长小儿拳。试寻野菜炊春饭，便是江南二月天。",
            "comment": " | 【注释】1、犊角：小牛的角。以言竹笋初生之状。2、蕨芽：蕨菜之芽。蕨根蔓生土中，春时出嫩芽，其端卷曲如拳 | 【注释】1、犊角：小牛的角。以言竹笋初生之状。2、蕨芽：蕨菜之芽。蕨根蔓生土中，春时出嫩芽，其端卷曲如拳"
        },
        {
            "title": "瑶台第一层",
            "content": "阆苑归来，因醉上、瑶台第一层。洞天深处，年年不夜，日日长春。万花妆烂锦，散异香，馥郁留人。便乘兴，命玉龙吟笛，彩凤吹笙。身轻。先逢瑞景，众中先识董双成。珮环声丽，舞腰袅袅，浓艳腾腾。翠屏金缕枕，绣被软，梦冷槐清。乐蓬瀛。愿南山同寿，北斗齐龄。",
            "comment": ""
        },
        {
            "title": "次韵石七三六言七首",
            "content": "幽州已投斧柯，崇山更用忧何。且喜龚邹冠豸，又闻张董上坡。",
            "comment": ""
        },
        {
            "title": "次韵师厚食蟹",
            "content": "海馔糖蟹肥，江醪白蚁醇。每恨腹未厌，夸说齿生津。三岁在河外，霜脐常食新。朝泥看郭索，暮鼎调酸辛。趋跄虽入笑，风味极可人。忆观淮南夜，火攻不及晨。横行葭苇中，不自贵其身。谁怜一网尽，大去河伯民。鼎司费万钱，玉食罗常珍。吾评扬州贡，此物真绝伦。",
            "comment": ""
        },
        {
            "title": "次韵少激甘露降太守居桃叶上",
            "content": "金茎甘露荐斋房，润及边城草木香。蕡实叶间天与味，成蹊枝上月翻光。群心爱戴葵倾日，万事驱除叶陨霜。玉烛时和君会否，旧臣重叠起南荒。",
            "comment": ""
        },
        {
            "title": "渔家傲",
            "content": "荡漾生涯身已老。短蓑箬笠扁舟小。深入水云人不到。吟复笑。一轮明月长相照。谁谓阿师来问道。一桡直与传心要。船子踏翻才是了。波渺渺。长鲸万古无人钓。",
            "comment": ""
        },
        {
            "title": "菩萨蛮",
            "content": "轻风袅断沈烟炷。霏微尽日寒塘雨。残绣没心情。鸟啼花外声。离愁难自制。年少乖盟誓。寂寞掩朱门。罗衣空泪痕。",
            "comment": ""
        },
        {
            "title": "失调名",
            "content": "旧家杨柳依依绿，长锁春来庭院。",
            "comment": ""
        },
        {
            "title": "蓦山溪",
            "content": "朝来风日，陡觉春衫便。翠柳艳明眉，戏秋千、谁家倩盼。烟匀露洗，草色媚横塘，平沙软。雕轮转。行乐闻弦管。追思年少，走马寻芳伴。一醉几缠头，过扬州、珠帘尽卷。而今老矣，花似雾中看，欢喜浅。天涯远。信马归来晚。",
            "comment": ""
        },
        {
            "title": "瑞鹤仙",
            "content": "环滁皆山也。望蔚然深秀，琅琊山也。山行六七里，有翼然泉上，醉翁亭也。翁之乐也。得之心、寓之酒也。更野芳佳木，风高日出，景无穷也。游也。山肴野蔌，酒冽泉香，沸筹觥也。太守醉也。喧哗众宾欢也。况宴酣之乐、非丝非竹，太守乐其乐也。问当时、太守为谁，醉翁是也。",
            "comment": " | 【注释】这首词用独木桥体，隐括欧阳修散文名作《醉翁亭记》，同字协韵，唱叹有情，尽得原作之神韵。 “环滁皆山也 。”起句全用《醉翁亭记》首句原文。滁即滁州（今安徽滁县），欧阳修曾任滁州知州。起笔写出环滁皆山之空间境界，颇有一份在大自然怀抱之中的慰藉感，从而覆盖全篇，定下基调。下一个“也 ”字 ，已露唱叹之情 。“望蔚然深秀，琅琊山也 。”用原作“其西南诸峰，林壑尤美，望之蔚然而深秀者，琅琊也 。”之句意。词句更省净，直指环山中之琅琊。蔚然，草木茂盛的样子。更言深秀，倍加令人神往。“山行六七里，有翼然泉上，醉翁亭也。”三句，以便装句法，移植原作中“山行六七里，渐闻水声潺潺，而泻出于两峰之间者，酿泉也。峰回路转，有亭翼然临下泉上者，醉翁亭也”等句的句意直点出意境核心之所在，而语句更加省净。“翁之乐也。”此一句拖笔，变上文之描写而为抒情，词情遂愈发摇曳生姿。这句是词人统摄原意而自铸新辞 ，笔力之巨，显然可见。接下来“得之心、寓之酒也 。”二句概括原作中“醉翁之意不在酒，在乎山水之间也。山水之乐，得之心而寓之酒也。”“醉翁之意不在酒”原作文眼之句，而山谷却宁舍此不用，可谓独具慧眼。境由心生，故谓之得。酒为外缘，故谓之寓。此句较“醉翁之意不在酒”，更为内向，更为深刻。“更野芳佳木，风高日出，景无穷也 。”此三句，囊括原作“若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也”一节，于朝暮一节仅以日出二字点出，其余略去，而着力写四季。这是因为写四季尤可开拓意境之时间深度，从而与上文环滁皆山的空间广度相副 ，境界遂愈感阔大遥深，此类笔法，深得造境之理 。只言景无穷 ，而乐无穷实已寓于其中，这又深得融情之法。词人运思之自由灵活由此可见一斑。过片，将原文“ 至于负者歌于途，行者休于树，前者呼，后者应，伛偻（躬腰的样子，指老人 ）、提携（须提携而行者，指小儿 ），往来而不绝者，滁人游也”一节，尽行打并在“游也”这两字短韵的一声唱叹之中，笔墨精炼绝伦。下边着力写太守与众宾客之游乐。“山肴野蔌，酒冽泉香，沸筹觥也。”筹，是用来行酒令、饮酒计数的签子。此三句，移植原作中“酿泉为酒 ，泉香而酒洌 。山肴野蔌，杂然而前陈者，太守宴也。宴酣之乐，非丝非竹。射（投壶）者中，弈者胜，觥筹交错”的意境、句意泉香酒洌，系泉洌酒香，倒装为的是增强语感之美。山肴泉酒之饮食，及此处略写的非丝非竹之音乐，正是野趣、自然之趣的体现。极写此趣，实透露出作者愤世之情。众人之乐以至于沸，又正是众人与太守同一情趣之证明。“沸”字添得有力，足见词人文思之奇。人心既与自然相合，人际情趣亦复相投，所以“太守醉也。喧哗众宾欢也 。”太守遭贬谪别有伤心怀抱，故返归自然容易沉醉 。众人无此怀抱，故欢然而已。一醉一欢，下字自有轻重 。此二句移植原作中“起坐而喧哗者，众宾欢也。苍颜白发，颓然乎其间者，太守醉也”几句句意。下边 ，“况宴酣之乐、非丝非竹，太守乐其乐也”三句，揉合“宴酣之乐，非丝非竹”及“人知从太守游而乐，而不知太守之乐其乐也”。太守游宴，不用乐工歌妓弹唱侑酒，因有酿泉潺潺水声助兴。其所乐者何 ？众人不知 ，但太守实以与民共乐为乐。“问当时太守为谁，醉翁是也 。”结句亦隐括原文结语：“太守谓谁？庐陵欧阳修也。”《醉翁亭记》以雍容而平易之文情，表现了超越而深沉的哲思 ，即天人合一、与民同乐的乐观精神。此词隐括原文，尽得文之精神，故全篇处处能表现乐于自然、乐于同乐之情景 。尤其上片云“翁之乐也。得之心、寓之酒也”，下片云“太守醉也”，又云“太守乐其乐也 ”，反复暗示寄意所在，处处都能于隐括之中不失其精神。 | 【注释】这首词用独木桥体，隐括欧阳修散文名作《醉翁亭记》，同字协韵，唱叹有情，尽得原作之神韵。 “环滁皆山也 。”起句全用《醉翁亭记》首句原文。滁即滁州（今安徽滁县），欧阳修曾任滁州知州。起笔写出环滁皆山之空间境界，颇有一份在大自然怀抱之中的慰藉感，从而覆盖全篇，定下基调。下一个“也 ”字 ，已露唱叹之情 。“望蔚然深秀，琅琊山也 。”用原作“其西南诸峰，林壑尤美，望之蔚然而深秀者，琅琊也 。”之句意。词句更省净，直指环山中之琅琊。蔚然，草木茂盛的样子。更言深秀，倍加令人神往。“山行六七里，有翼然泉上，醉翁亭也。”三句，以便装句法，移植原作中“山行六七里，渐闻水声潺潺，而泻出于两峰之间者，酿泉也。峰回路转，有亭翼然临下泉上者，醉翁亭也”等句的句意直点出意境核心之所在，而语句更加省净。“翁之乐也。”此一句拖笔，变上文之描写而为抒情，词情遂愈发摇曳生姿。这句是词人统摄原意而自铸新辞 ，笔力之巨，显然可见。接下来“得之心、寓之酒也 。”二句概括原作中“醉翁之意不在酒，在乎山水之间也。山水之乐，得之心而寓之酒也。”“醉翁之意不在酒”原作文眼之句，而山谷却宁舍此不用，可谓独具慧眼。境由心生，故谓之得。酒为外缘，故谓之寓。此句较“醉翁之意不在酒”，更为内向，更为深刻。“更野芳佳木，风高日出，景无穷也 。”此三句，囊括原作“若夫日出而林霏开，云归而岩穴暝，晦明变化者，山间之朝暮也。野芳发而幽香，佳木秀而繁阴，风霜高洁，水落而石出者，山间之四时也。朝而往，暮而归，四时之景不同，而乐亦无穷也”一节，于朝暮一节仅以日出二字点出，其余略去，而着力写四季。这是因为写四季尤可开拓意境之时间深度，从而与上文环滁皆山的空间广度相副 ，境界遂愈感阔大遥深，此类笔法，深得造境之理 。只言景无穷 ，而乐无穷实已寓于其中，这又深得融情之法。词人运思之自由灵活由此可见一斑。过片，将原文“ 至于负者歌于途，行者休于树，前者呼，后者应，伛偻（躬腰的样子，指老人 ）、提携（须提携而行者，指小儿 ），往来而不绝者，滁人游也”一节，尽行打并在“游也”这两字短韵的一声唱叹之中，笔墨精炼绝伦。下边着力写太守与众宾客之游乐。“山肴野蔌，酒冽泉香，沸筹觥也。”筹，是用来行酒令、饮酒计数的签子。此三句，移植原作中“酿泉为酒 ，泉香而酒洌 。山肴野蔌，杂然而前陈者，太守宴也。宴酣之乐，非丝非竹。射（投壶）者中，弈者胜，觥筹交错”的意境、句意泉香酒洌，系泉洌酒香，倒装为的是增强语感之美。山肴泉酒之饮食，及此处略写的非丝非竹之音乐，正是野趣、自然之趣的体现。极写此趣，实透露出作者愤世之情。众人之乐以至于沸，又正是众人与太守同一情趣之证明。“沸”字添得有力，足见词人文思之奇。人心既与自然相合，人际情趣亦复相投，所以“太守醉也。喧哗众宾欢也 。”太守遭贬谪别有伤心怀抱，故返归自然容易沉醉 。众人无此怀抱，故欢然而已。一醉一欢，下字自有轻重 。此二句移植原作中“起坐而喧哗者，众宾欢也。苍颜白发，颓然乎其间者，太守醉也”几句句意。下边 ，“况宴酣之乐、非丝非竹，太守乐其乐也”三句，揉合“宴酣之乐，非丝非竹”及“人知从太守游而乐，而不知太守之乐其乐也”。太守游宴，不用乐工歌妓弹唱侑酒，因有酿泉潺潺水声助兴。其所乐者何 ？众人不知 ，但太守实以与民共乐为乐。“问当时太守为谁，醉翁是也 。”结句亦隐括原文结语：“太守谓谁？庐陵欧阳修也。”《醉翁亭记》以雍容而平易之文情，表现了超越而深沉的哲思 ，即天人合一、与民同乐的乐观精神。此词隐括原文，尽得文之精神，故全篇处处能表现乐于自然、乐于同乐之情景 。尤其上片云“翁之乐也。得之心、寓之酒也”，下片云“太守醉也”，又云“太守乐其乐也 ”，反复暗示寄意所在，处处都能于隐括之中不失其精神。"
        },
        {
            "title": "好事近",
            "content": "潇洒荐冰盘，满座暗惊香集。久後一般风味，问几人知得。画堂饮散已归来，清润转更惜。留取酒醒时候，助茗瓯春色。",
            "comment": ""
        },
        {
            "title": "西江月",
            "content": "细细风清撼竹，迟迟日暖开花。香帏深卧醉人家。媚语娇声娅姹。姹娅声娇语媚，家人醉卧深帏。香花开暖日迟迟。竹撼清风细细。",
            "comment": ""
        },
        {
            "title": "满庭芳",
            "content": "风力驱寒，云容呈瑞，晓来到处花飞。遍装琼树，春意到南枝。便是渔蓑旧画，纶竿重、横玉低垂。今宵里，香闺邃馆，幽赏事偏宜。风流，金马客，歌鬟醉拥，乌帽斜敧。问人间何处，鹏运天池。且共周郎按曲，音微误、首已先回。同心事，丹山路稳，长伴彩鸾归。",
            "comment": ""
        },
        {
            "title": "一落索",
            "content": "谁道秋来烟景素。任游人不顾。一番时态一番新，到得意、皆欢慕。紫萸黄菊繁华处。对风庭月露。愁来即便去寻芳，更作甚、悲秋赋。",
            "comment": ""
        },
        {
            "title": "捣练子",
            "content": "梅凋粉，柳摇金。微雨轻风敛陌尘。厚约深盟何处诉，除非重见那人人。",
            "comment": ""
        },
        {
            "title": "昼夜乐",
            "content": "夜深记得临歧语。说花时、归来去。教人每日思量，到处与谁分付。其奈冤家无定据。约云朝、又还雨暮。将泪入鸳衾，总不成行步。元来也解知思虑。一封书、深相许。情知玉帐堪欢，为向金门进取。直待腰金拖紫後，有夫人、县君相与。争奈会分疏，没嫌伊门路。",
            "comment": ""
        },
        {
            "title": "诉衷情",
            "content": "珠帘绣幕卷轻霜。呵手试梅妆。都缘自有离恨，故画作、远山长。思往事，惜流光。恨难忘。未歌先敛，欲笑还颦，最断人肠。",
            "comment": ""
        },
        {
            "title": "诉衷情",
            "content": "旋揎玉指著红靴。宛宛斗弯讹。天然自有殊态，供愁黛、不须多。分远岫，压横波。妙难过。自敧枕处，独倚阑时，不奈颦何。",
            "comment": ""
        },
        {
            "title": "浣溪沙",
            "content": "一叶扁舟卷画帘。老妻学饮伴清谈。人传诗句满江南。林下猿垂窥涤砚，岩前鹿卧看收帆。杜鹃声乱水如环。",
            "comment": ""
        },
        {
            "title": "浣溪沙",
            "content": "飞鹊台前晕翠蛾。千金新买帝青螺。最难如意为情多。几处泪痕留醉袖，一春愁思近横波。远山低尽不成歌。",
            "comment": ""
        },
        {
            "title": "蝶恋花",
            "content": "海角芳菲留不住。笔下风生，吹入青云去。仙籍有名天赐与。致君事业安排取。要识世间平坦路。当使人人，各有安身处。黑发便逢尧舜主。笑人白首耕南亩。",
            "comment": ""
        },
        {
            "title": "桃源忆故人",
            "content": "碧天露洗春容净。淡月晓收残晕。花上密烟飘尽。花底莺声嫩。云归楚峡厌厌困。两点遥山新恨。和泪暗弹红粉。生怕人来问。",
            "comment": ""
        },
        {
            "title": "望江东",
            "content": "江水西头隔烟树。望不见、江东路。思量只有梦来去。更不怕、江阑住。灯前写了书无数。算没个、人传与。直饶寻得雁分付。又还是、秋将暮。",
            "comment": " | 【注释】此词以纯真朴实的笔调抒写相思之情。全词以一种相思者的口气说来，由不能相会说起，至遥望，至梦忆，至对灯秉笔，终至传书无由。通过一段连贯的类似独白的叙述，用“望”、“梦”、“写书”等几个发人想象的细节，把一个陷入情网者的复杂心理和痴顽情态，表现得曲折尽致。首句开门见山，交待出“江水”、“烟树”等重重阻隔，在展现一片迷蒙浩渺的艺术境界中，反映出主人公对远方亲人的怀念。她极目瞭望，茫无所见；“江水”、“烟树”、“江东路”等客观自然意象，揭示了人物的思想感情 。“隔”字把在遥望一片浩渺江水、迷蒙远树时的失望惆怅的心境呈现出来 。“望不见江东路”是这种惆怅情思的继续。接着，作者把特定的强烈的感情深化 ，把满腔的幽怨化为深沉的情思：“思量只有梦来去，更不怕江拦住 。”梦，梦是遂愿的手段。在现实生活中无从获得的东西，就企望在梦中得到。“思量”，是主人公在遥望中沉思获得了顿悟：“只有梦来去 ”，这是一种复杂的情绪，在雾霭迷蒙的客观美的衬托下，这种仿佛、模糊的潜意识，渴望离别重逢，只有在梦中才能自由地来去；“更不怕江拦住”，从“ 江水西头隔烟树 ”到“不怕江拦住”是一个回合，似乎可以冲破时空，跨越浩浩的大江，实现自己的愿望，飞到思念中的亲人身边。但这个“梦”还没有做，只是在“思量”，即打算着做。词的上片，写相思者想见对方而又不得见，望不见，只好梦中相会的情景。而下片通过灯前写信的细节，进一步细腻精微地表达主人公感情的发展。梦中相会终是空虚的 ，她要谋求实在的交流与联系。“灯前写了书无数 ”，以倾诉对远方亲人的怀念深情，但在“算没个、人传与”的一念中，又使她陷入失望的深渊。“直饶寻得雁分付”，“直饶 ”，在宋代语言中，有“纵使”的意思。词中的主人公想到所写的信无人传递，一转念间 ，鸿雁传书又燃烧起她的希望，“分付”即交付，要把灯下深情的书信交与飞雁；然而又一想，纵然“寻得 ”传书的飞雁，“又还是秋将暮”，雁要南飞了，因此连托雁传书的愿望也难达到。由此可知，她写的信是要传送到北方去。灯下写信这一感情细腻的刻划，把女主人公的直觉、情绪、思想、梦境 、幻境等全部精神活动 ，在“写了书”又“没人传”，“寻得雁”又“秋将暮”那回环曲折的描摹过程中用“算”、“直饶、还是”等表现心声的口语化语言，把一个至情女子的婉曲心理刻画得细致感人，魅力无穷。清人陈廷焯在《白雨斋词话》中指出，山谷此词，堪称佳作 ”。它“笔力奇横无匹，中有一片深情，往复不置，故佳 ”。此说不无道理。细读全词，黄明朗率真、情真意切，确乎具有民间词的意味，给人耳目一新之感。全词淡雅中见清新，朴素中见真情，通过多种意境淋漓尽致地抒写了离情。 | 【注释】此词以纯真朴实的笔调抒写相思之情。全词以一种相思者的口气说来，由不能相会说起，至遥望，至梦忆，至对灯秉笔，终至传书无由。通过一段连贯的类似独白的叙述，用“望”、“梦”、“写书”等几个发人想象的细节，把一个陷入情网者的复杂心理和痴顽情态，表现得曲折尽致。首句开门见山，交待出“江水”、“烟树”等重重阻隔，在展现一片迷蒙浩渺的艺术境界中，反映出主人公对远方亲人的怀念。她极目瞭望，茫无所见；“江水”、“烟树”、“江东路”等客观自然意象，揭示了人物的思想感情 。“隔”字把在遥望一片浩渺江水、迷蒙远树时的失望惆怅的心境呈现出来 。“望不见江东路”是这种惆怅情思的继续。接着，作者把特定的强烈的感情深化 ，把满腔的幽怨化为深沉的情思：“思量只有梦来去，更不怕江拦住 。”梦，梦是遂愿的手段。在现实生活中无从获得的东西，就企望在梦中得到。“思量”，是主人公在遥望中沉思获得了顿悟：“只有梦来去 ”，这是一种复杂的情绪，在雾霭迷蒙的客观美的衬托下，这种仿佛、模糊的潜意识，渴望离别重逢，只有在梦中才能自由地来去；“更不怕江拦住”，从“ 江水西头隔烟树 ”到“不怕江拦住”是一个回合，似乎可以冲破时空，跨越浩浩的大江，实现自己的愿望，飞到思念中的亲人身边。但这个“梦”还没有做，只是在“思量”，即打算着做。词的上片，写相思者想见对方而又不得见，望不见，只好梦中相会的情景。而下片通过灯前写信的细节，进一步细腻精微地表达主人公感情的发展。梦中相会终是空虚的 ，她要谋求实在的交流与联系。“灯前写了书无数 ”，以倾诉对远方亲人的怀念深情，但在“算没个、人传与”的一念中，又使她陷入失望的深渊。“直饶寻得雁分付”，“直饶 ”，在宋代语言中，有“纵使”的意思。词中的主人公想到所写的信无人传递，一转念间 ，鸿雁传书又燃烧起她的希望，“分付”即交付，要把灯下深情的书信交与飞雁；然而又一想，纵然“寻得 ”传书的飞雁，“又还是秋将暮”，雁要南飞了，因此连托雁传书的愿望也难达到。由此可知，她写的信是要传送到北方去。灯下写信这一感情细腻的刻划，把女主人公的直觉、情绪、思想、梦境 、幻境等全部精神活动 ，在“写了书”又“没人传”，“寻得雁”又“秋将暮”那回环曲折的描摹过程中用“算”、“直饶、还是”等表现心声的口语化语言，把一个至情女子的婉曲心理刻画得细致感人，魅力无穷。清人陈廷焯在《白雨斋词话》中指出，山谷此词，堪称佳作 ”。它“笔力奇横无匹，中有一片深情，往复不置，故佳 ”。此说不无道理。细读全词，黄明朗率真、情真意切，确乎具有民间词的意味，给人耳目一新之感。全词淡雅中见清新，朴素中见真情，通过多种意境淋漓尽致地抒写了离情。"
        },
        {
            "title": "千秋岁",
            "content": "苑边花外。记得同朝退。飞骑轧，鸣珂碎。齐歌云绕扇，赵舞风回带。岩鼓断，杯盘狼藉犹相对。洒泪谁能会。醉卧藤阴盖。人已去，词空在。兔园高宴悄，虎观英游改。重感慨，波涛万顷珠沈海。",
            "comment": " | 【注释】原序：少游得谪，尝梦中作词云 ：“醉卧古藤阴下，了不知南北。”竟以元符庚辰死于藤州光华亭上。崇宁甲申，庭坚窜宜州，道过衡阳。览其遗，始追和其《千秋岁》词。据词的序文 ，可知这首词作于宋徽宗崇宁三年（1104 ）。当时英庭坚被贬宜州，经过衡阳，在秦观的好友、衡州知州孔毅甫处，见到了秦观的遗作《千秋岁》词。这首词追和《千秋岁》词，为悼念故人之作。词的上片写在朝为官时的欢乐。开头两句从退朝以后说起：“飞骑轧，鸣珂碎”，写出了他们退朝以后联骑奔弛的快意情状 。“齐歌”两句写他们公余之暇的征歌逐舞，有动听的歌声，有婀娜的舞姿。他写这些，主要是表现他们在得意时期的深契豪情。在“严鼓断”两句里，可以想象得到，他们在酒酣耳热之际，会纵谈国家大事，会谈诗论文，如果有他们的老师苏东坡在座的话 ，气氛会更加活跃，一定是庄谐杂出，议论风起。可惜政治风云的突然变化，改变了他们的生活。绍圣元年（1094 ），章执政，元祐党人都被贬官，他和秦惇等人观连遭贬谪，不复相见。词的下片写他对秦观的沉痛悼念。“洒泪谁能会”表明自己的哀苦心情没有人能够领会，其实他的哀苦心情是不难领会的，他是在悼念秦观，实际上也是自悲自悼。秦观已死，坟有宿草，而他仍在奔赴贬所途中 ，岂能久生 ！他在追和秦词的次年亦即崇宁四年（1105）九月三十日，果然死在宜州。“醉卧藤阴盖”，用的是秦观《好事近》词中的句子。由秦观的词，想到了秦观的死 ，他感叹“人已去”而“词空在”，言外之意是对秦观之死 ，表示痛惜 。在“兔园”两句里，更强烈地表露出他的痛惜心情 。“高宴”之所以“悄”，“英游”之所以“改 ”，是因为秦观已不在人间。他赞赏秦观的学识与才华。秦观之死，对他来说，是失去了一位交谊深厚的朋友，秦观死的时候才五十一岁，是无情的政治风波吞没了他的生命。“重感慨，波涛万顷珠沉海 。”秦观的死，使他感慨百端。这是全词的警句，集中地表现出他的沉痛情绪。这首追和秦观的《千秋岁》词，是非常老成的作品。感情深沉郁勃，上片的欢乐，与下片的悲愤，形成强烈的对比，反映出政治局面的重大变化，从中抒发出悼念故人的深情，同时也表露出自己的身世之感，切身之痛 。“波涛万顷珠沉海”和秦词末句“落红万点愁如海 ”相比 ，不相伯仲，比起孔毅甫和词末句“仙山杳杳空云海”，却又要劲健、形象得多。 | 【注释】原序：少游得谪，尝梦中作词云 ：“醉卧古藤阴下，了不知南北。”竟以元符庚辰死于藤州光华亭上。崇宁甲申，庭坚窜宜州，道过衡阳。览其遗，始追和其《千秋岁》词。据词的序文 ，可知这首词作于宋徽宗崇宁三年（1104 ）。当时英庭坚被贬宜州，经过衡阳，在秦观的好友、衡州知州孔毅甫处，见到了秦观的遗作《千秋岁》词。这首词追和《千秋岁》词，为悼念故人之作。词的上片写在朝为官时的欢乐。开头两句从退朝以后说起：“飞骑轧，鸣珂碎”，写出了他们退朝以后联骑奔弛的快意情状 。“齐歌”两句写他们公余之暇的征歌逐舞，有动听的歌声，有婀娜的舞姿。他写这些，主要是表现他们在得意时期的深契豪情。在“严鼓断”两句里，可以想象得到，他们在酒酣耳热之际，会纵谈国家大事，会谈诗论文，如果有他们的老师苏东坡在座的话 ，气氛会更加活跃，一定是庄谐杂出，议论风起。可惜政治风云的突然变化，改变了他们的生活。绍圣元年（1094 ），章执政，元祐党人都被贬官，他和秦惇等人观连遭贬谪，不复相见。词的下片写他对秦观的沉痛悼念。“洒泪谁能会”表明自己的哀苦心情没有人能够领会，其实他的哀苦心情是不难领会的，他是在悼念秦观，实际上也是自悲自悼。秦观已死，坟有宿草，而他仍在奔赴贬所途中 ，岂能久生 ！他在追和秦词的次年亦即崇宁四年（1105）九月三十日，果然死在宜州。“醉卧藤阴盖”，用的是秦观《好事近》词中的句子。由秦观的词，想到了秦观的死 ，他感叹“人已去”而“词空在”，言外之意是对秦观之死 ，表示痛惜 。在“兔园”两句里，更强烈地表露出他的痛惜心情 。“高宴”之所以“悄”，“英游”之所以“改 ”，是因为秦观已不在人间。他赞赏秦观的学识与才华。秦观之死，对他来说，是失去了一位交谊深厚的朋友，秦观死的时候才五十一岁，是无情的政治风波吞没了他的生命。“重感慨，波涛万顷珠沉海 。”秦观的死，使他感慨百端。这是全词的警句，集中地表现出他的沉痛情绪。这首追和秦观的《千秋岁》词，是非常老成的作品。感情深沉郁勃，上片的欢乐，与下片的悲愤，形成强烈的对比，反映出政治局面的重大变化，从中抒发出悼念故人的深情，同时也表露出自己的身世之感，切身之痛 。“波涛万顷珠沉海”和秦词末句“落红万点愁如海 ”相比 ，不相伯仲，比起孔毅甫和词末句“仙山杳杳空云海”，却又要劲健、形象得多。"
        },
        {
            "title": "沁园春",
            "content": "把我身心，为伊烦恼，算天便知。恨一回相见，百方作计，未能偎倚，早觅东西。镜里拈花，水中捉月，觑著无由得近伊。添憔悴，镇花销翠减，玉瘦香肌。奴儿。又有行期。你去即无妨我共谁。向眼前常见，心犹未足，怎生禁得，真个分离。地角天涯，我随君去。掘井为盟无改移。君须是，做些儿相度，莫待临时。",
            "comment": ""
        },
        {
            "title": "青玉案",
            "content": "烟中一线来时路。极目送、归鸿去。第四阳关云不度。山胡新啭，子规言语。正在人愁处。忧能损性休朝暮。忆我当年醉时句。渡水穿云心已许。暮年光景，小轩南浦。同卷西山雨。",
            "comment": ""
        },
        {
            "title": "贺圣朝",
            "content": "脱霜披茜初登第。名高得意。樱桃荣宴玉墀游，领群仙行缀。佳人何事轻相戏。道得之何济。君家声誉古无双，且均平居二。",
            "comment": ""
        },
        {
            "title": "下水船",
            "content": "总领神仙侣。齐到青云歧路。丹禁风微，咫尺谛闻天语。尽荣遇。看即如龙变化，一掷灵梭风雨。真游处。上苑寻春去。芳草芊芊迎步。几曲笙歌，樱桃艳里欢聚。瑶觞举。回祝尧龄万万，端的君恩难负。",
            "comment": ""
        },
        {
            "title": "雪花飞",
            "content": "携手青云路稳，天声迤逦传呼。袍笏恩章乍赐，春满皇都。何处难忘酒，琼花照玉壶。归袅丝梢竞醉，雪舞郊衢。",
            "comment": ""
        },
        {
            "title": "留春令",
            "content": "江南一雁横秋水。叹咫尺、断行千里。回纹机上字纵横，欲寄远、凭谁是。谢客池塘春都未。微微动、短墙桃李。半阴才暖却清寒，是瘦损、人天气。",
            "comment": ""
        },
        {
            "title": "喝火令",
            "content": "见晚情如旧，交疏分已深。舞时歌处动人心。烟水数年魂梦，无处可追寻。昨夜灯前见，重题汉上襟。便愁云雨又难寻。晓也星稀，晓也月西沈。晓也雁行低度，不会寄芳音。",
            "comment": ""
        },
        {
            "title": "诉衷情",
            "content": "小桃灼灼柳鬖鬖。春色满江南。雨晴风暖烟淡，天气正醺酣。山泼黛，水挼蓝。翠相搀。歌楼酒旆，故故招人，权典青衫。",
            "comment": " | 【注释】此词分四层描写江南春景：写桃柳为第一层，写天气为第二层 ，写山水为第三层，末三句为第四层。整首词以沉着有力的语言，情景交融、步步勾勒地展开描写 ，以轻快的笔调写出了江南春天的秀丽风光，清新俊美，富有生活情趣。词的开头一句就把最足以作为春天表征的桃花盛开，柳条垂拂这两种典型景物描写出来。第二句“春色满江南 ”，用个“满”字似乎表明不必再写其他景物了，其实这是承上启下，着意于过渡。一切景物都是相互关联着的，美景还要有良辰衬托。如果碰到风雨如晦的天气，即使是盛开的桃花，扶疏的柳条，看起来也会令人黯然魂销。所以接下去转向对天气的描写：“雨晴风暖烟淡，天气正醺酣。”这里边包括四种意思：宿雨初晴，惠风和畅，烟霭澹淡，着人如酒的天气。这样的天气，使人心旷神怡，正可以游目骋怀，饱览自然风光。下片前三句“山泼黛，水挼蓝，翠相搀”连贯而下，以浓重的色彩 ，绘出了江南山水的春容。“泼”字 ，“挼”字用得很有魄力 ，非崇尚纤巧者所能办。色彩浓丽的山和水，正承上阕“雨晴风暖烟淡”句而来，只有新雨之后，和风之中，天宇澄澈，万木争荣，才能为山水增辉 。“泼黛”、“挼蓝”二句不仅画出了山色、水色，也反映了万物在春天里的勃勃生机。写到这里为止，已经构成了一幅完整的色彩明丽的江南春景画面 。“良辰美景”都有了，但似乎还缺少点什么，抬头望处，看到了“歌楼酒旆 ”。楼外的酒旗在迎风飘动，足以惹人神飞。“故故招人”，生动地写出了词人的心理状态 。“故故”在这里是故意、特意之义，酒旗当然谈不上故意招人，只是因为词人想喝酒，才产生这种感觉。这一句是移情手法的巧妙运用。酒兴发作了，而阮囊已空，回去吧，却又败兴，所以只好“权典青衫 ”。这一句是化用杜甫“朝回日日典春衣，每日江头尽醉归”（《曲江》二首之二）诗意，集中体现了词人的性格、情趣。黄庭坚这首小令，短短的四十四个字，江南春景层层叙写，逐步展现。桃柳、天气、山水 、“歌楼酒旆”到结语，层层勾勒，上下呼应，脉理分明，语言沉着有力，意境风神摇曳，情景兼备，堪称佳作。 | 【注释】此词分四层描写江南春景：写桃柳为第一层，写天气为第二层 ，写山水为第三层，末三句为第四层。整首词以沉着有力的语言，情景交融、步步勾勒地展开描写 ，以轻快的笔调写出了江南春天的秀丽风光，清新俊美，富有生活情趣。词的开头一句就把最足以作为春天表征的桃花盛开，柳条垂拂这两种典型景物描写出来。第二句“春色满江南 ”，用个“满”字似乎表明不必再写其他景物了，其实这是承上启下，着意于过渡。一切景物都是相互关联着的，美景还要有良辰衬托。如果碰到风雨如晦的天气，即使是盛开的桃花，扶疏的柳条，看起来也会令人黯然魂销。所以接下去转向对天气的描写：“雨晴风暖烟淡，天气正醺酣。”这里边包括四种意思：宿雨初晴，惠风和畅，烟霭澹淡，着人如酒的天气。这样的天气，使人心旷神怡，正可以游目骋怀，饱览自然风光。下片前三句“山泼黛，水挼蓝，翠相搀”连贯而下，以浓重的色彩 ，绘出了江南山水的春容。“泼”字 ，“挼”字用得很有魄力 ，非崇尚纤巧者所能办。色彩浓丽的山和水，正承上阕“雨晴风暖烟淡”句而来，只有新雨之后，和风之中，天宇澄澈，万木争荣，才能为山水增辉 。“泼黛”、“挼蓝”二句不仅画出了山色、水色，也反映了万物在春天里的勃勃生机。写到这里为止，已经构成了一幅完整的色彩明丽的江南春景画面 。“良辰美景”都有了，但似乎还缺少点什么，抬头望处，看到了“歌楼酒旆 ”。楼外的酒旗在迎风飘动，足以惹人神飞。“故故招人”，生动地写出了词人的心理状态 。“故故”在这里是故意、特意之义，酒旗当然谈不上故意招人，只是因为词人想喝酒，才产生这种感觉。这一句是移情手法的巧妙运用。酒兴发作了，而阮囊已空，回去吧，却又败兴，所以只好“权典青衫 ”。这一句是化用杜甫“朝回日日典春衣，每日江头尽醉归”（《曲江》二首之二）诗意，集中体现了词人的性格、情趣。黄庭坚这首小令，短短的四十四个字，江南春景层层叙写，逐步展现。桃柳、天气、山水 、“歌楼酒旆”到结语，层层勾勒，上下呼应，脉理分明，语言沉着有力，意境风神摇曳，情景兼备，堪称佳作。"
        },
        {
            "title": "好事近",
            "content": "不见片时霎，魂梦镇相随著。因甚近新无据，误窃香深约。思量模样忔憎儿，恶又怎生恶。终待共伊相见，与佯佯奚落。",
            "comment": ""
        },
        {
            "title": "好事近",
            "content": "一弄醒心弦，情在两山斜叠。弹到古人愁处，有真珠承睫。使君来去本无心，休泪界红颊。自恨老来憎酒，负十分金叶。",
            "comment": ""
        },
        {
            "title": "好事近",
            "content": "歌罢酒阑时，潇洒座中风色。主礼到君须尽，奈宾朋南北。暂时分散总寻常，难堪久离拆。不似建溪春草，解留连佳客。",
            "comment": ""
        },
        {
            "title": "更漏子",
            "content": "体妖娆，鬟婀娜。玉甲银筝照座。危柱促，曲声残。王孙带笑看。休休休，莫莫莫。愁拨个丝中索。了了了，玄玄玄。山僧无碗禅。",
            "comment": ""
        },
        {
            "title": "南歌子",
            "content": "槐绿低窗暗，榴红照眼明。玉人邀我少留行。无奈一帆烟雨、画船轻。柳叶随歌皱，梨花与泪倾。别时不似见时情。今夜月明江上、酒初醒。",
            "comment": " | 【注释】这首词写别情，是作者少有的不用典故的作品之一。上片写行客即将乘舟出发 ，正与伊人依依话别。这时正当初夏 ，窗前槐树绿叶繁茂，室外榴花竞放，红艳似火，耀人双眼，这与室内昏暗的气氛恰好形成强烈对比。室内黯淡的气氛来曲折地反映话别者的心情。“玉人邀我少留行 ”，不仅是伊人在挽留，行客自己也是迟迟不愿离开 。“无奈”两字一转，写出事与愿违，出发时间已到，不能迟留。接着绘出江上烟雨凄迷，轻舟挂帆待发，就在这诗情画意的描述中宛转流露两人无限凄楚的别情。“柳叶”两句，承上片“无奈”而来，由于舟行在即，不能少留，而两人情意缠绵，难舍难分。这两句，写临行饯别时伊人蹙眉而歌，泪如雨倾。这里运用比喻，以柳叶喻双眉，梨花喻脸庞 。“别时”句又一转，由眼前凄凄惨惨的离别场面回想到当初相见时的欢乐情景，心情更加沉重。末句宕开，略去登舟以后借酒遣怀的描写，只说半夜酒醒，唯见月色皓洁，江水悠悠，无限离恨，尽在不言之中。这首词在黄庭坚词作属别具一格之作。如“柳叶”两句 ，以柳叶和梨花来比喻伊人的双眉和脸庞 ，以“皱”眉和“倾”泪刻画伊人伤离的形象，通俗而又贴切。“槐绿”两句，例用对句，做到了对偶工整、色泽鲜艳；槐叶浓绿，榴花火红，“窗暗”、“眼明”用来渲染叶之绿与花之红，“绿”与“红”、“暗”与“明”在色彩与光度上形成两组强烈的对比，对人物形象和环境气氛起着烘托渲染的作用。” | 【注释】这首词写别情，是作者少有的不用典故的作品之一。上片写行客即将乘舟出发 ，正与伊人依依话别。这时正当初夏 ，窗前槐树绿叶繁茂，室外榴花竞放，红艳似火，耀人双眼，这与室内昏暗的气氛恰好形成强烈对比。室内黯淡的气氛来曲折地反映话别者的心情。“玉人邀我少留行 ”，不仅是伊人在挽留，行客自己也是迟迟不愿离开 。“无奈”两字一转，写出事与愿违，出发时间已到，不能迟留。接着绘出江上烟雨凄迷，轻舟挂帆待发，就在这诗情画意的描述中宛转流露两人无限凄楚的别情。“柳叶”两句，承上片“无奈”而来，由于舟行在即，不能少留，而两人情意缠绵，难舍难分。这两句，写临行饯别时伊人蹙眉而歌，泪如雨倾。这里运用比喻，以柳叶喻双眉，梨花喻脸庞 。“别时”句又一转，由眼前凄凄惨惨的离别场面回想到当初相见时的欢乐情景，心情更加沉重。末句宕开，略去登舟以后借酒遣怀的描写，只说半夜酒醒，唯见月色皓洁，江水悠悠，无限离恨，尽在不言之中。这首词在黄庭坚词作属别具一格之作。如“柳叶”两句 ，以柳叶和梨花来比喻伊人的双眉和脸庞 ，以“皱”眉和“倾”泪刻画伊人伤离的形象，通俗而又贴切。“槐绿”两句，例用对句，做到了对偶工整、色泽鲜艳；槐叶浓绿，榴花火红，“窗暗”、“眼明”用来渲染叶之绿与花之红，“绿”与“红”、“暗”与“明”在色彩与光度上形成两组强烈的对比，对人物形象和环境气氛起着烘托渲染的作用。”"
        },
        {
            "title": "少年心",
            "content": "心里人人，暂不见、霎时难过。天生你要憔悴我。把心头从前鬼，著手摩挲。抖擞了、百病销磨。见说那厮脾鳖热。大不成我便与拆破。待来时、鬲上与厮噷则个。温存著、且教推磨。",
            "comment": ""
        },
        {
            "title": "南乡子",
            "content": "诸将说封侯。短笛长歌独倚楼。万事尽随风雨去，休休。戏马台南金络头。催酒莫迟留。酒味今秋似去秋。花向老人头上笑，羞羞。白发簪花不解愁。",
            "comment": ""
        },
        {
            "title": "河传",
            "content": "心情老懒。对歌对舞，犹是当时眼。巧笑靓妆，近我衰容华鬓。似扶著、卖卜算。思量好个当年见。催酒催更，只怕归期短。饮散灯稀，背锁落花深院。好杀人、天不管。",
            "comment": ""
        },
        {
            "title": "鹧鸪天",
            "content": "闻说君家有翠娥。施朱施粉总嫌多。背人语处藏珠履，覰得羞时整玉梭。拖远岫，压横波。何时传酒更传歌。为君写就黄庭了，不要山阴道士鹅。",
            "comment": ""
        },
        {
            "title": "卜算子",
            "content": "要见不得见，要近不得近。试问得君多少怜，管不解、多於恨。禁止不得泪，忍管不得闷。天上人间有底愁，向个里、都谙尽。",
            "comment": ""
        },
        {
            "title": "鹧鸪天",
            "content": "节去蜂愁蝶不知。晓庭环绕折残枝。自然今日人心别，未必秋香一夜衰。无闲事，即芳期。菊花须插满头归。宜将酩酊酬佳节，不用登临送落晖。",
            "comment": ""
        },
        {
            "title": "鹧鸪天",
            "content": "塞雁初来秋影寒。霜林风过叶声乾。龙山落帽千年事，我对西风犹整冠。兰委佩，菊堪餐。人情时事半悲欢。但将酩酊酬佳节，更把茱萸仔细看。",
            "comment": ""
        },
        {
            "title": "菩萨蛮",
            "content": "细腰宫外清明雨。云阳台上烟如缕。云雨暗巫山。流人殊未还。阿谁知此意。解遣双壶至。不是白头新。周郎旧可人。",
            "comment": ""
        },
        {
            "title": "丑奴儿/采桑子",
            "content": "济楚好得些。憔悴损、都是因它。那回得句闲言语，傍人尽道，你管又还鬼那人唦。得过口儿嘛。直勾得、风了自家。是即好意也毒害，你还甜杀人了，怎生申报孩儿。",
            "comment": ""
        },
        {
            "title": "采桑子",
            "content": "城南城北看桃李，依倚年华。杨柳藏鸦。又是无言颭落花。春风一面长含笑，偷顾羞遮。分付谁家。把酒花前试问他。",
            "comment": ""
        },
        {
            "title": "采桑子",
            "content": "樱桃著子如红豆，不管春归。闻道开时。蜂惹香须蝶惹衣。楼台灯火明珠翠，酒恋歌迷。醉玉东西。少个人人暖被携。",
            "comment": ""
        },
        {
            "title": "采桑子",
            "content": "投荒万里无归路，雪点鬓繁。度鬼门关。已拼儿童作楚蛮。黄云苦竹啼归去，绕荔枝山。蓬户身闲。歌板谁家教小鬟。",
            "comment": ""
        },
        {
            "title": "采桑子",
            "content": "虚堂密候参同火，梨枣枝繁。深锁三关。不要樊姬与小蛮。遥知风雨更阑夜，犹梦巫山。浓丽清闲。晓镜新梳十二鬟。",
            "comment": ""
        },
        {
            "title": "好女儿",
            "content": "粉泪一行行。啼破晓来妆。懒系酥胸罗带，羞见绣鸳鸯。拟待不思量。怎奈向、目下恓惶。假饶来後，教人见了，却去何妨。",
            "comment": ""
        },
        {
            "title": "宴桃源/如梦令",
            "content": "天气把人僝僽。落絮游丝时候。茶饭可曾忺，镜中赢得销瘦。生受。生受。更被养娘催绣。",
            "comment": ""
        },
        {
            "title": "千秋岁",
            "content": "世间好事。恰恁厮当对。乍夜永，凉天气。雨稀帘外滴，香篆盘中字。长入梦，如今见也分明是。欢极娇无力，玉软花敧坠。钗罥袖，云堆臂。灯斜明媚眼，汗浃瞢腾醉。奴奴睡，奴奴睡也奴奴睡。",
            "comment": ""
        },
        {
            "title": "少年心",
            "content": "对景惹起愁闷。染相思、病成方寸。是阿谁先有意，阿谁薄倖。斗顿恁、少喜多嗔。合下休传音问。你有我、我无你分。似合欢桃核，真堪人恨。心儿里、有两个人人。",
            "comment": ""
        },
        {
            "title": "点绛唇",
            "content": "几日无书，举头欲问西来燕。世情梦幻。复作如斯观。自叹人生，分合常相半。戎虽远。念中相见。不托鱼和雁。",
            "comment": ""
        },
        {
            "title": "鼓笛令",
            "content": "见来便觉情於我。厮守著、新来好过。人道他家有婆婆。与一口、管教�拍ァ８本复�语木大。鼓儿里、且打一和。更有些儿得处囉。烧沙糖、香药添和。",
            "comment": ""
        },
        {
            "title": "鼓笛令",
            "content": "见来两个宁宁地。眼厮打、过如拳踢。恰得尝些香甜底。苦杀人、遭谁调戏。腊月望州坡上地。冻著你、影�洗骞怼Ｄ愕�那些一处睡。烧沙糖、管好滋味。",
            "comment": ""
        },
        {
            "title": "鼓笛令",
            "content": "宝犀未解心先透。恼杀人、远山微皱。意淡言疏情最厚。枉教作、著行官柳。小雨勒花时候。抱琵琶、为谁清瘦。翡翠金笼思珍偶。忽拼与、山鸡僝僽。",
            "comment": ""
        },
        {
            "title": "鼓笛令",
            "content": "酒阑命友闲为戏。打揭儿、非常惬意。各自输赢只赌是。赏罚采、分明须记。小五出来无事。却跋翻和九底。若要十一花下死。管十三、不如十二。",
            "comment": ""
        },
        {
            "title": "望远行",
            "content": "自见来，虚过却、好时好日。这訑尿粘腻得处煞是律。据眼前言定，也有十分七八。冤我无心除告佛。管人闲底，且放我快活ヵ。便索些别茶祗待，又怎不遇偎花映月。且与一班半点，只怕你没丁香核。",
            "comment": ""
        },
        {
            "title": "归田乐令/归田乐",
            "content": "引调得、甚今日心肠不恋家。宁宁地、思量他，思量他。两情各自肯，甚忙咱。意思里、莫是赚人唦。噷奴真个ヵ、共人ヵ。",
            "comment": ""
        },
        {
            "title": "归田乐引/归田乐",
            "content": "对景还销瘦。被个人、把人调戏，我也心儿有。忆我又唤我，见我嗔我，天生教人怎生受。看承幸厮勾。又是尊前眉峰皱。是人惊怪，冤我忒撋就。拼了又舍了，定是这回休了，及至相逢又依旧。",
            "comment": " | 【注释】此词将一对情侣在相恋过程中内心充满着的矛盾和苦闷写得饶有情味 。那种“ 怨你又恋你，恨你惜你，毕竟教人怎生是”（《 归田乐引》之一）的矛盾，贯串在词的始终，使人深深地感到词中女主人公的可爱与可恼以及男主人公的温存与绝情。词的上片写男主人公被那个善于调风弄月的“诈妮子”捉弄得魂牵梦萦 。“对景还消瘦”三句，是写他形容憔悴 、腰围瘦损的原因 。“对景 ”就是“对影 ”。这句话起得很突兀，好象才发现自己的清影还是那么消瘦 ，原来是被那人儿捉弄的结果。“箇人”意即“那人”，是宋、元之间的俗语。“调戏”是“捉弄”、“调侃”的意思。“我也心儿有”，上应“箇人”，言越遭调戏，心里越有她 。“忆我又唤我”三句，是进一步描写那个“诈妮子”对他的“调戏 ”。她的言行常常是出人意料之外 ，却又在情理之中。“忆”是平日的思念，“唤”是叫喊着名字 ，这是极言其眷恋之切，思慕之诚；可在见着的时候，却又是那样的嗔怪我。这里“天甚教人怎生受”的“甚”，是“真正”的意思，也是宋、元时的俗语。“生受”在这里同“消受”，“怎生受”意即怎么受得了。下片深入写“诈妮子 ”和男主人公的爱情纠葛。“看承幸厮勾”二句，写他们本来是那样的亲昵，忽然又是那样的厌憎“厮勾”和皱眉，几乎是同一时间出现在他们之间 。“看承 ”有“特别看待”的意思，“幸”作“ 本”或“正”讲，“厮勾”意为“亲昵”。吴昌龄《西游记》剧九：“他想我，须臾害，我因他，厮勾死”，就是“亲昵”的意思 。“是人惊怪”二句，是从旁人眼中看“诈妮子”和男主人公之间的微妙关系，是写他们之间的矛盾的发展。“是人”是“人人”“个个”的意思，犹“是处”“ 是事 ”“是物”释作“处处”“事事”“物物”一样。“撋就 ”有“迁就”“温存”之意，也是词曲中常用的方言。在一般人的眼里，个个都怪他太温存了，太迁就了，而在“诈妮子”看来，却依旧责怪他太薄幸了，太无情了，这就把矛盾推向一个新的高潮 。“拚了又舍了”三句，写男主人公在内外交迫下 ，不得不横下心来和她决绝。但相逢一笑，又和好如初。这首词通过饶有情味的描写 ，把一个活泼泼的“诈妮子”的形象写得活灵活现。他们的行动上越是荒诞，他们的内心越是纯朴 ；他们表面上越是矛盾，爱情越是真诚。人们从以俚言俗语尽情刻画的这一对儿的爱情喜剧中，心有所会，止不住要爆发出欢快的笑声 ；又从欢快的笑声中，看到有情人将终成眷属。不仅得到感情上的满足，而且得到艺术上的享受。 | 【注释】此词将一对情侣在相恋过程中内心充满着的矛盾和苦闷写得饶有情味 。那种“ 怨你又恋你，恨你惜你，毕竟教人怎生是”（《 归田乐引》之一）的矛盾，贯串在词的始终，使人深深地感到词中女主人公的可爱与可恼以及男主人公的温存与绝情。词的上片写男主人公被那个善于调风弄月的“诈妮子”捉弄得魂牵梦萦 。“对景还消瘦”三句，是写他形容憔悴 、腰围瘦损的原因 。“对景 ”就是“对影 ”。这句话起得很突兀，好象才发现自己的清影还是那么消瘦 ，原来是被那人儿捉弄的结果。“箇人”意即“那人”，是宋、元之间的俗语。“调戏”是“捉弄”、“调侃”的意思。“我也心儿有”，上应“箇人”，言越遭调戏，心里越有她 。“忆我又唤我”三句，是进一步描写那个“诈妮子”对他的“调戏 ”。她的言行常常是出人意料之外 ，却又在情理之中。“忆”是平日的思念，“唤”是叫喊着名字 ，这是极言其眷恋之切，思慕之诚；可在见着的时候，却又是那样的嗔怪我。这里“天甚教人怎生受”的“甚”，是“真正”的意思，也是宋、元时的俗语。“生受”在这里同“消受”，“怎生受”意即怎么受得了。下片深入写“诈妮子 ”和男主人公的爱情纠葛。“看承幸厮勾”二句，写他们本来是那样的亲昵，忽然又是那样的厌憎“厮勾”和皱眉，几乎是同一时间出现在他们之间 。“看承 ”有“特别看待”的意思，“幸”作“ 本”或“正”讲，“厮勾”意为“亲昵”。吴昌龄《西游记》剧九：“他想我，须臾害，我因他，厮勾死”，就是“亲昵”的意思 。“是人惊怪”二句，是从旁人眼中看“诈妮子”和男主人公之间的微妙关系，是写他们之间的矛盾的发展。“是人”是“人人”“个个”的意思，犹“是处”“ 是事 ”“是物”释作“处处”“事事”“物物”一样。“撋就 ”有“迁就”“温存”之意，也是词曲中常用的方言。在一般人的眼里，个个都怪他太温存了，太迁就了，而在“诈妮子”看来，却依旧责怪他太薄幸了，太无情了，这就把矛盾推向一个新的高潮 。“拚了又舍了”三句，写男主人公在内外交迫下 ，不得不横下心来和她决绝。但相逢一笑，又和好如初。这首词通过饶有情味的描写 ，把一个活泼泼的“诈妮子”的形象写得活灵活现。他们的行动上越是荒诞，他们的内心越是纯朴 ；他们表面上越是矛盾，爱情越是真诚。人们从以俚言俗语尽情刻画的这一对儿的爱情喜剧中，心有所会，止不住要爆发出欢快的笑声 ；又从欢快的笑声中，看到有情人将终成眷属。不仅得到感情上的满足，而且得到艺术上的享受。"
        },
        {
            "title": "归田乐引/归田乐",
            "content": "暮雨濛阶砌。漏渐移、转添寂寞，点点心如碎。怨你又恋你。恨你惜你。毕竟教人怎生是。前欢算未已。奈向如今愁无计。为伊聪俊，销得人憔悴。这里诮睡里。梦里心里。一向无言但垂泪。",
            "comment": ""
        },
        {
            "title": "离亭燕/离亭宴",
            "content": "十载樽前谈笑。天禄故人年少。可是陆沈英俊地，看即锁窗批诏。此处忽相逢，潦倒秃翁同调。西顾郎官湖渺。事看庾楼人小。短艇绝江空怅望，寄得诗来高妙。梦去倚君傍，胡蝶归来清晓。",
            "comment": ""
        },
        {
            "title": "逍遥乐",
            "content": "春意渐归芳草。故国佳人，千里信沈音杳。雨润烟光，晚景澄明，极目危栏斜照。梦当年少。对樽前、上客邹枚，小鬟燕赵。共舞雪歌尘，醉里谈笑。花色枝枝争好。鬓丝年年渐老。如今遇风景，空瘦损、向谁道。东君幸赐与，天幕翠遮红绕。休休，醉乡歧路，华胥蓬岛。",
            "comment": ""
        },
        {
            "title": "品令 茶词",
            "content": "凤舞团团饼。恨分破、教孤令。金渠体净，只轮慢碾，玉尘光莹。汤响松风，早减了、二分酒病。味浓香永。醉乡路、成佳镜。恰如灯下，故人万里，归来对影。口不能言，心下快活自省。",
            "comment": " | 【注释】这首《品令》是作者咏茶词的奇作了。上片写碾茶煮茶。开首写茶之名贵。宋初进贡茶，先制成茶饼，然后以蜡封之，盖上龙凤图案。这种龙凤团茶，皇帝也往往以少许分赐从臣，足见其珍。下二句“分破”即指此 。接着描述碾茶，唐宋人品茶，十分讲究，须先将茶饼碾碎成末，方能入水。“金渠”三句无非形容加工之精细，成色之纯净。如此碾成琼粉玉屑 ，加好水煎之 ，一时水沸如松涛之声。煎成的茶，清香袭人。不须品饮，先已清神醒酒了。换头处以“味浓香永”承接前后。正待写茶味之美，作者忽然翻空出奇 ：“醉乡路，成佳境。恰如灯下，故人万里，归来对影 ”，以如饮醇醪、如对故人来比拟 ，可见其惬心之极 。山谷茶诗中每有这种奇想，如《戏答荆州王充道烹茶四首》云 ：“龙焙东风鱼眼汤 ，个中即是白云乡 ”，甚至还有登仙之趣哩。也提到“ 醉乡 ”：“三径虽鉏客自稀，醉乡安稳更何之。老翁更把春风碗，灵府清寒要作诗。”怀中之趣，碗中之味，确有可以匹敌的地方。词中用“恰如”二字，明明白白是用以比喻品茶。其妙处只可意会，不能言传 。这几句话 ，原本于苏轼《和钱安道寄惠建茶 》诗 ：“我官于南（时苏轼任杭州通判）今几时，尝尽溪茶与山茗 。胸中似记帮人面 ，口不能言心自省 。”但作者稍加点染，添上“灯下”、“万里归来对影”等字，意境又深一层，形象也更鲜明。这样，作者就将风马牛不相及的两桩事，巧妙地与品茶糅合起来，将口不能言之味，变成人人常有之情。黄庭坚这首词的佳处，就在于把人们当时日常生活中心里虽有而言下所无的感受情趣，表达得十分新鲜具体，巧妙贴切，耐人品味 。“恰如灯下，故人万里，归来对影。口不能言，心下快活自省”是这首词的出奇制胜之妙笔，尤耐人寻味。 | 【注释】这首《品令》是作者咏茶词的奇作了。上片写碾茶煮茶。开首写茶之名贵。宋初进贡茶，先制成茶饼，然后以蜡封之，盖上龙凤图案。这种龙凤团茶，皇帝也往往以少许分赐从臣，足见其珍。下二句“分破”即指此 。接着描述碾茶，唐宋人品茶，十分讲究，须先将茶饼碾碎成末，方能入水。“金渠”三句无非形容加工之精细，成色之纯净。如此碾成琼粉玉屑 ，加好水煎之 ，一时水沸如松涛之声。煎成的茶，清香袭人。不须品饮，先已清神醒酒了。换头处以“味浓香永”承接前后。正待写茶味之美，作者忽然翻空出奇 ：“醉乡路，成佳境。恰如灯下，故人万里，归来对影 ”，以如饮醇醪、如对故人来比拟 ，可见其惬心之极 。山谷茶诗中每有这种奇想，如《戏答荆州王充道烹茶四首》云 ：“龙焙东风鱼眼汤 ，个中即是白云乡 ”，甚至还有登仙之趣哩。也提到“ 醉乡 ”：“三径虽鉏客自稀，醉乡安稳更何之。老翁更把春风碗，灵府清寒要作诗。”怀中之趣，碗中之味，确有可以匹敌的地方。词中用“恰如”二字，明明白白是用以比喻品茶。其妙处只可意会，不能言传 。这几句话 ，原本于苏轼《和钱安道寄惠建茶 》诗 ：“我官于南（时苏轼任杭州通判）今几时，尝尽溪茶与山茗 。胸中似记帮人面 ，口不能言心自省 。”但作者稍加点染，添上“灯下”、“万里归来对影”等字，意境又深一层，形象也更鲜明。这样，作者就将风马牛不相及的两桩事，巧妙地与品茶糅合起来，将口不能言之味，变成人人常有之情。黄庭坚这首词的佳处，就在于把人们当时日常生活中心里虽有而言下所无的感受情趣，表达得十分新鲜具体，巧妙贴切，耐人品味 。“恰如灯下，故人万里，归来对影。口不能言，心下快活自省”是这首词的出奇制胜之妙笔，尤耐人寻味。"
        },
        {
            "title": "江城子",
            "content": "新来曾被眼奚搐。不甘伏。怎拘束。似梦还真，烦乱损心曲。见面暂时还不见，看不足、惜不足。不成欢笑不成哭。戏人目。远山蹙。有分看伊，无分共伊宿。一贯一文跷十贯，千不足、万不足。",
            "comment": ""
        },
        {
            "title": "江城子",
            "content": "画堂高会酒阑珊。倚栏干。霎时间。千里关山，常恨见伊难。及至而今相见了，依旧似、隔关山。倩人传语问平安。省愁烦。泪休弹。哭损眼儿，不似旧时单。寻得石榴双叶子，凭寄与、插云鬖。",
            "comment": ""
        },
        {
            "title": "木兰花令",
            "content": "少年得意从军乐。晚岁天教闲处著。功名富贵久寒灰，翰墨文章新讳却。是非不用分今昨。云月孤高公也莫。喜欢为地醉为乡，饮客不来但自酌。",
            "comment": ""
        },
        {
            "title": "木兰花令",
            "content": "庾郎三九常安乐。使有万钱无处著。徐熙小鸭水边花，明月清风都占却。朱颜老尽心如昨。万事休休休莫莫。樽前见在不饶人，欧舞梅歌君更酌。",
            "comment": ""
        },
        {
            "title": "木兰花令",
            "content": "青壶乃似壶中谪。万象光辉森宴席。红尘闹处便休休，不是个中无皂白。歌烦舞倦朱成碧。春草池塘凌谢客。共君商略老生涯，归种玉田秧白石。",
            "comment": ""
        },
        {
            "title": "木兰花令",
            "content": "翰林本是神仙谪。落帽风流倾座席。坐中还有赏音人，能岸乌纱倾大白。江山依旧云横碧。昨日主人今日客。谁分宾主强惺惺，问取矶头新妇石。",
            "comment": ""
        },
        {
            "title": "西江月",
            "content": "宋玉短墙东畔，桃源落日西斜。浓妆下著绣帘遮。鼓笛相催清夜。转眄惊翻长袖，低徊细踏红靴。舞馀犹颤满头花。娇学男儿拜谢。",
            "comment": ""
        },
        {
            "title": "西江月",
            "content": "月侧金盆堕水，雁回醉墨书空。君诗秀色雨园葱。想见衲衣寒拥。蚁穴梦魂人世，杨花踪迹风中。莫将社燕等秋鸿。处处春山翠重。",
            "comment": " | 【注释】这首《西江月》词八句，两句一组，分为四组意思。上下片前两句写自己，后两句及惠洪。写自己处前虚后实，写惠洪处前实后虚。每片两意过接处，纯以神行，不著痕迹。山谷为江西诗派始祖，此篇亦是以诗法为词 。《苕溪渔隐丛话前集》卷四十七引录其语云 ：“诗文不可凿空强作，待境而生 ，便自工耳。每作一篇 ，先立大意 ；长篇须曲折三致意，乃可成章。”所谓“不凿空强作，待境而生 ”，就是有情事，有感受要写，才写。此首虽是和韵词，而有实事，有真情 ，绝非泛泛应酬之什。写法上虽短篇亦有层次，有曲折。上片由衡阳舟中的自己，转到长沙旅次的惠洪，用以连结的枢纽就是不久前的接席论诗，与此时的便道寄词 。下片由南行途中的湘水流域匝月勾留，回溯导致此行的生平政治遭遇，瞻望还要走下去的千里程途。首句“月仄金盆堕水”语本于杜甫《赠蜀僧闾丘师兄》诗：“夜阑接软语，落月如金盆”；又苏轼《铁沟行赠乔太博》诗：“山头落日侧金盆。”仄同侧，金盆在山谷词中形容圆月，加以“堕水”二字，切合湘江夜宿舟中所见。次句“雁回醉墨书空”说出了春到衡阳这点意思 。衡山有回雁峰，其峰势如雁之回转。相传雁南下至衡阳而止，遇春而回飞向北。又雁飞时排成“一”字或“人”字，称雁字。首两句成工整对偶，以律诗锻炼之笔，写水天空阔之景，点出眼前时地，而逐客迁流，扁舟迫窄，种种感慨，已暗藏其中。三四句转入酬答惠洪之意 ：“君诗秀绝雨园葱，想见衲衣寒拥。”因其词而及其人，因其人而称其诗，说诗兼代说人 。作者称道他人之诗之美 ，常巧设比喻，此处赞惠洪之诗秀绝，如园里青葱，得雨更为鲜绿。惠洪是诗僧，有《石门文字禅》三十卷，大半为诗，其中颇多清隽之篇 ，作者此处所称，亦非虚誉。至于园葱之喻，王梵志诗亦云“喻若园中韭，犹如得雨浇”，想同本于俗谚。“想见衲衣寒拥”是说惠洪苦吟时的情状。意似调侃，实见亲切。 “蚁穴梦魂人世，杨花踪迹风中”感慨生平，也是应答惠洪来词“往事回头笑处，此生弹指声中”句意。上句用唐李公佐《南柯太守传》事。作者曾供职秘书省，又为史官，在京师十年，友朋文酒之乐，亦甚称意，而后一贬黔州，再谪宜州，后者且为黜降官最重的除名编管处分 ，所去又是南荒之地 ，前后比照，宜有“梦魂人世”之感 。“杨花”句说自己转徙流离，有似柳絮随风飘荡，不由自主。但是作者处逆境已久，能够看得开。他对这次与惠洪的分别，各奔前程，说是“莫将社燕笑秋鸿，处处春山翠重”。燕、鸿皆候鸟，因时迁徙。燕，春社来，秋社去（春社为春分前后，秋社为秋分前后）；《礼记·月令》：“季秋之月，鸿雁来宾 。”彼此皆如社燕、秋鸿，各去所要去的地方 ，一例奔忙 ，莫以彼而笑此。心头诚然沉重，却以轻倩之语出之 。“处处春山翠重”句，祝惠洪此行能履佳境，也有自为开解之意。南方草木，当也是美好的，只要心地宽阔，亦何妨处处皆春。这首词极尽曲折吞吐之能事，巧用典故，表露旷达胸襟。全词有语尽而情未尽之妙。 | 【注释】这首《西江月》词八句，两句一组，分为四组意思。上下片前两句写自己，后两句及惠洪。写自己处前虚后实，写惠洪处前实后虚。每片两意过接处，纯以神行，不著痕迹。山谷为江西诗派始祖，此篇亦是以诗法为词 。《苕溪渔隐丛话前集》卷四十七引录其语云 ：“诗文不可凿空强作，待境而生 ，便自工耳。每作一篇 ，先立大意 ；长篇须曲折三致意，乃可成章。”所谓“不凿空强作，待境而生 ”，就是有情事，有感受要写，才写。此首虽是和韵词，而有实事，有真情 ，绝非泛泛应酬之什。写法上虽短篇亦有层次，有曲折。上片由衡阳舟中的自己，转到长沙旅次的惠洪，用以连结的枢纽就是不久前的接席论诗，与此时的便道寄词 。下片由南行途中的湘水流域匝月勾留，回溯导致此行的生平政治遭遇，瞻望还要走下去的千里程途。首句“月仄金盆堕水”语本于杜甫《赠蜀僧闾丘师兄》诗：“夜阑接软语，落月如金盆”；又苏轼《铁沟行赠乔太博》诗：“山头落日侧金盆。”仄同侧，金盆在山谷词中形容圆月，加以“堕水”二字，切合湘江夜宿舟中所见。次句“雁回醉墨书空”说出了春到衡阳这点意思 。衡山有回雁峰，其峰势如雁之回转。相传雁南下至衡阳而止，遇春而回飞向北。又雁飞时排成“一”字或“人”字，称雁字。首两句成工整对偶，以律诗锻炼之笔，写水天空阔之景，点出眼前时地，而逐客迁流，扁舟迫窄，种种感慨，已暗藏其中。三四句转入酬答惠洪之意 ：“君诗秀绝雨园葱，想见衲衣寒拥。”因其词而及其人，因其人而称其诗，说诗兼代说人 。作者称道他人之诗之美 ，常巧设比喻，此处赞惠洪之诗秀绝，如园里青葱，得雨更为鲜绿。惠洪是诗僧，有《石门文字禅》三十卷，大半为诗，其中颇多清隽之篇 ，作者此处所称，亦非虚誉。至于园葱之喻，王梵志诗亦云“喻若园中韭，犹如得雨浇”，想同本于俗谚。“想见衲衣寒拥”是说惠洪苦吟时的情状。意似调侃，实见亲切。 “蚁穴梦魂人世，杨花踪迹风中”感慨生平，也是应答惠洪来词“往事回头笑处，此生弹指声中”句意。上句用唐李公佐《南柯太守传》事。作者曾供职秘书省，又为史官，在京师十年，友朋文酒之乐，亦甚称意，而后一贬黔州，再谪宜州，后者且为黜降官最重的除名编管处分 ，所去又是南荒之地 ，前后比照，宜有“梦魂人世”之感 。“杨花”句说自己转徙流离，有似柳絮随风飘荡，不由自主。但是作者处逆境已久，能够看得开。他对这次与惠洪的分别，各奔前程，说是“莫将社燕笑秋鸿，处处春山翠重”。燕、鸿皆候鸟，因时迁徙。燕，春社来，秋社去（春社为春分前后，秋社为秋分前后）；《礼记·月令》：“季秋之月，鸿雁来宾 。”彼此皆如社燕、秋鸿，各去所要去的地方 ，一例奔忙 ，莫以彼而笑此。心头诚然沉重，却以轻倩之语出之 。“处处春山翠重”句，祝惠洪此行能履佳境，也有自为开解之意。南方草木，当也是美好的，只要心地宽阔，亦何妨处处皆春。这首词极尽曲折吞吐之能事，巧用典故，表露旷达胸襟。全词有语尽而情未尽之妙。"
        },
        {
            "title": "醉落魄/一斛珠",
            "content": "苍颜华发。故山归计无因得。旧交新贵音书绝。惟有家人，犹作殷勤别。离亭欲去歌声咽。潇潇细雨凉生颊。泪珠不用罗巾裛。弹在罗衫，图得见时说。",
            "comment": ""
        },
        {
            "title": "惜馀欢/惜余欢",
            "content": "四时美景，正年少赏心，频启东阁。芳酒载盈车，喜朋侣簪合。杯觞交飞劝酬献，正酣饮、醉主公陈榻。坐来争奈，玉山未颓，兴寻巫峡。歌阑旋烧绛蜡。况漏转铜壶，烟断香鸭。犹整醉中花，借纤手重插。相将扶上，金鞍騕袅，碾春焙、愿少延欢洽。未须归去，重寻艳歌，更留时霎。",
            "comment": ""
        },
        {
            "title": "看花回",
            "content": "夜永兰堂醺饮，半倚颓玉。烂熳坠钿堕履，是醉时风景，花暗烛残，欢意未阑，舞燕歌珠成断续。催茗饮、旋煮寒泉，露井瓶窦响飞瀑。纤指缓、连环动触。渐泛起、满瓯银粟。香引春风在手，似粤岭闽溪，初采盈掬。暗想当时，探春连云询篁竹。怎归得，鬓将老，付与杯中绿。",
            "comment": ""
        },
        {
            "title": "木兰花令",
            "content": "凌歊台上青青麦。姑熟堂前馀翰墨。暂分一印管江山，稍为诸公分皂白。江山依旧云空碧。昨日主人今日客。谁分宾主强惺惺，问取矶头新妇石。",
            "comment": " | 【注释】原序：当涂解印后一日，郡中置酒，呈郭功甫崇宁元年六月作者赴太平州（治所在今安徽当涂），初九到任，十七日即罢官，一共只做了九天官。这一令人啼笑皆非的戏剧性事件，使他感慨万千，在一次宴会上写成了这首词。词从当涂的名胜古迹写起。凌歊台 ，“在城北黄山之巅，宋孝武大明七年，南游登台 ，建离宫。”姑孰堂，“在州之清和门外，下临姑溪 。”（王象之《舆地纪胜》）开头两句概括了当涂的山川风物。缀以“青青麦”三字，不由逗起人“ 黍离麦秀”的联想。《史记·宋微子世家》写到殷商旧臣“箕子朝周，过故殷虚，感宫室毁坏，生禾黍，箕子伤之”，遂作《麦秀》之诗 ，诗云 ：“麦秀渐渐兮，禾黍油油。”“青青麦”在字面上又是用《庄子·外物》所引的逸《诗》：“青青之麦，生于陵陂。生不布施，死何含珠为？”高台离宫 ，而今麦苗青青，透露出世事沧桑的无限感慨。姑孰本是当涂县的古名，姑孰溪流贯其中，姑孰堂凌驾溪上，颇得山水之胜。所谓“馀翰墨 ”，实即感叹昔人已逝，只留下了佳篇名章。这两句寄寓了山谷宦海浮沉的无尽感慨，无论是称雄一世的帝王，还是风流倜傥的词客，都已成历史的陈迹，只有文章翰墨尚能和江山共存，垂之久远。接下来两句写出知太平州。经过迁谪的动荡磨难，忧患馀生的作者已把做官一事看得十分淡漠，所以他把此事只称为“管江山”、“分皂白”。“管江山”实际是“吏隐 ”的代称 ，亦即把做官作为隐居的一种手段，不以公务为念，优游江湖，怡情山林，亦官亦隐。苏、黄诗文中常用此说 。《东坡志林》卷四《临皋闲题》云：“江山风月，本无常主，闲者便是主人。”而所谓“分皂白”亦即“分是非 ”之意 。再加上一个“暂”字，一个“稍”字，更突出了这种淡然超脱的态度。下片开头两句概括了九日罢官的戏剧性变化，与上两句适成对照，大有物是人非之慨 。“江山”承上而来，山川形胜，碧天浮云，着一“空”字，是因为“昨日主人今日客”，本来要“管江山”、“分皂白”的主人，一下子成了“诸公”的客人了！这一句集中揭示了政治生活的反常和荒廖，它运用当句对，一句之中既构成今昨主客的鲜明对比，语气斩截，强调了变化之突兀，其中有感叹、不平、讥讽、自嘲，内涵颇为丰富。最后两句则展现了作者自我解脱的感情变化。谁要勉强把主客分个一清二白，那就去问江边的“新妇石”吧！“惺惺”，此处意谓清醒、明白，“新妇石”即望夫山，刘禹锡有诗云 ：“终日望夫夫不归，化为孤石苦相思 。望来已是几千载 ，只似当时初望时。”显然它是千百年来历史的见证，阅尽了人世沧桑，但见人间的升沉荣辱都只如过眼烟云，本无须有是非彼此之分。“谁分宾主”句，看似作者劝大家无分宾主，尽欢一醉，深乃用“万物之化，终归齐一”的老庄哲学来作自我解脱。这首词在旷达超然之中发泄了牢骚不平，最后仍归结为物我齐一，表现出作者力图在老庄哲学中寻求解脱的思想倾向。一个“暂”字表现出作者不以进退出处萦怀的超脱。变化的万物本来只是“道”在运行中表现出的一种暂时形式 ，故宜随形任化 ，淡然自若，不入于心。但一夜突变，毕竟难堪，所以还是不免有牢骚，最后又用齐物论否定牢骚，达于解脱。全词在这样一个否定之否定的过程 ，升华为“ 谁分宾主”的最高境界，表露了作品超脱放达的士人情怀。 | 【注释】原序：当涂解印后一日，郡中置酒，呈郭功甫崇宁元年六月作者赴太平州（治所在今安徽当涂），初九到任，十七日即罢官，一共只做了九天官。这一令人啼笑皆非的戏剧性事件，使他感慨万千，在一次宴会上写成了这首词。词从当涂的名胜古迹写起。凌歊台 ，“在城北黄山之巅，宋孝武大明七年，南游登台 ，建离宫。”姑孰堂，“在州之清和门外，下临姑溪 。”（王象之《舆地纪胜》）开头两句概括了当涂的山川风物。缀以“青青麦”三字，不由逗起人“ 黍离麦秀”的联想。《史记·宋微子世家》写到殷商旧臣“箕子朝周，过故殷虚，感宫室毁坏，生禾黍，箕子伤之”，遂作《麦秀》之诗 ，诗云 ：“麦秀渐渐兮，禾黍油油。”“青青麦”在字面上又是用《庄子·外物》所引的逸《诗》：“青青之麦，生于陵陂。生不布施，死何含珠为？”高台离宫 ，而今麦苗青青，透露出世事沧桑的无限感慨。姑孰本是当涂县的古名，姑孰溪流贯其中，姑孰堂凌驾溪上，颇得山水之胜。所谓“馀翰墨 ”，实即感叹昔人已逝，只留下了佳篇名章。这两句寄寓了山谷宦海浮沉的无尽感慨，无论是称雄一世的帝王，还是风流倜傥的词客，都已成历史的陈迹，只有文章翰墨尚能和江山共存，垂之久远。接下来两句写出知太平州。经过迁谪的动荡磨难，忧患馀生的作者已把做官一事看得十分淡漠，所以他把此事只称为“管江山”、“分皂白”。“管江山”实际是“吏隐 ”的代称 ，亦即把做官作为隐居的一种手段，不以公务为念，优游江湖，怡情山林，亦官亦隐。苏、黄诗文中常用此说 。《东坡志林》卷四《临皋闲题》云：“江山风月，本无常主，闲者便是主人。”而所谓“分皂白”亦即“分是非 ”之意 。再加上一个“暂”字，一个“稍”字，更突出了这种淡然超脱的态度。下片开头两句概括了九日罢官的戏剧性变化，与上两句适成对照，大有物是人非之慨 。“江山”承上而来，山川形胜，碧天浮云，着一“空”字，是因为“昨日主人今日客”，本来要“管江山”、“分皂白”的主人，一下子成了“诸公”的客人了！这一句集中揭示了政治生活的反常和荒廖，它运用当句对，一句之中既构成今昨主客的鲜明对比，语气斩截，强调了变化之突兀，其中有感叹、不平、讥讽、自嘲，内涵颇为丰富。最后两句则展现了作者自我解脱的感情变化。谁要勉强把主客分个一清二白，那就去问江边的“新妇石”吧！“惺惺”，此处意谓清醒、明白，“新妇石”即望夫山，刘禹锡有诗云 ：“终日望夫夫不归，化为孤石苦相思 。望来已是几千载 ，只似当时初望时。”显然它是千百年来历史的见证，阅尽了人世沧桑，但见人间的升沉荣辱都只如过眼烟云，本无须有是非彼此之分。“谁分宾主”句，看似作者劝大家无分宾主，尽欢一醉，深乃用“万物之化，终归齐一”的老庄哲学来作自我解脱。这首词在旷达超然之中发泄了牢骚不平，最后仍归结为物我齐一，表现出作者力图在老庄哲学中寻求解脱的思想倾向。一个“暂”字表现出作者不以进退出处萦怀的超脱。变化的万物本来只是“道”在运行中表现出的一种暂时形式 ，故宜随形任化 ，淡然自若，不入于心。但一夜突变，毕竟难堪，所以还是不免有牢骚，最后又用齐物论否定牢骚，达于解脱。全词在这样一个否定之否定的过程 ，升华为“ 谁分宾主”的最高境界，表露了作品超脱放达的士人情怀。"
        },
        {
            "title": "定风波",
            "content": "歌舞阑珊退晚妆。主人情重更留汤。冠帽斜敧辞醉去，邀定，玉人纤手自磨香。又得尊前聊笑语。如许。短歌宜舞小红裳。宝马促归朱户闭。人睡。夜来应恨月侵床。",
            "comment": ""
        },
        {
            "title": "定风波",
            "content": "上客休辞酒浅深。素儿歌里细听沈。粉面不须歌扇掩，闲静，一声一字总关心。花外黄鹂能密语。休诉。有花能得几时斟。画作远山临碧水。明媚。梦为胡蝶去登临。",
            "comment": ""
        },
        {
            "title": "好女儿",
            "content": "春去几时还。问桃李无言。燕子归栖风劲，梨雪乱西园。唯有月婵娟。似人人、难近如天。愿教清影常相见，更乞取团圆。",
            "comment": ""
        },
        {
            "title": "定风波",
            "content": "把酒花前欲问溪。问溪何事晚声悲。名利往来人尽老。谁道。溪声今古有休时。且共玉人斟玉醑。休诉。笙歌一曲黛眉低。情似长溪长不断。君看。水声东去月轮西。",
            "comment": ""
        },
        {
            "title": "阮郎归",
            "content": "贫家春到也骚骚。琼浆注小槽。老夫不出长蓬蒿。邻墙开碧桃。木芍药，品题高。一枝烦剪刀。传杯犹似少年豪。醉红浸雪毛。",
            "comment": ""
        },
        {
            "title": "阮郎归",
            "content": "退红衫子乱蜂儿。衣宽只为伊。为伊去得忒多时。教人直是疑。长睡晚，理妆迟。愁多懒画眉。夜来算得有归期。灯花则甚知。",
            "comment": ""
        },
        {
            "title": "阮郎归",
            "content": "摘山初制小龙团。色和香味全。碾声初断夜将阑。烹时鹤避烟。消滞思，解尘烦。金瓯雪浪翻。只愁啜罢水流天。馀清搅夜眠。",
            "comment": ""
        },
        {
            "title": "阮郎归",
            "content": "盈盈娇女似罗敷。湘江明月珠。起来绾髻又重梳。弄妆仍学书。歌调态，舞工夫。湖南都不如。它年未厌白髭鬚。同舟归五湖。",
            "comment": ""
        },
        {
            "title": "阮郎归",
            "content": "歌停檀板舞停鸾。高阳饮兴阑。兽烟喷尽玉壶乾。香分小凤团。雪浪浅，露花圆。捧瓯春笋寒。绛纱笼下跃金鞍。归时人倚阑。",
            "comment": ""
        },
        {
            "title": "蓦山溪",
            "content": "山明水秀，尽属诗人道。应是五陵儿，见衰翁、孤吟绝倒。一觞一咏，潇洒寄高闲，松月下，竹风间，试想为襟抱。玉关遥指，万里天衢杳。笔阵扫秋风，泻珠玑、琅琅皎皎。卧龙智略，三诏佐升平，烟塞事，玉堂心，频把菱花照。",
            "comment": ""
        },
        {
            "title": "定风波",
            "content": "小院难图云雨期。幽欢浑待赏花时。到得春来君却去。相误。不须言语泪双垂。密约尊前难嘱付。偷顾。手搓金橘敛双眉。庭榭清风明月媚。须记。归时莫待杏花飞。",
            "comment": ""
        },
        {
            "title": "蓦山溪",
            "content": "稠花乱叶，到处撩人醉。林下有孤芳，不匆匆、成蹊桃李。今年风雨，莫送断肠红，斜枝倚。风尘里。不带尘风气。微嗔又喜。约略知春味。江上一帆愁，梦犹寻、歌梁舞地。如今对酒，不似那回时，书谩写，梦来空，只有相思是。",
            "comment": ""
        },
        {
            "title": "蓦山溪",
            "content": "山围江暮。天镜开晴絮。斜影过梨花，照文星、老人星聚。清樽一笑，欢甚却成愁，别时襟，馀点点，疑是高唐雨。无人知处。梦里云归路。回雁晓风清，雁不来、啼鸦无数。心情老懒，尤物解宜人，春尽也，有南风，好便回帆去。",
            "comment": ""
        },
        {
            "title": "满庭芳",
            "content": "修水浓青，新条淡绿，翠光交映虚亭。锦鸳霜鹭，荷径拾幽苹。香渡栏干屈曲，红妆映、薄绮疏櫺。风清夜，横塘月满，水净见移星。堪听。微雨过，媻姗藻荇，琐碎浮萍。便移转，胡床湘簟方屏。练霭鳞云旋满，声不断、檐响风铃。重开宴，瑶池雪沁，山露佛头青。",
            "comment": ""
        },
        {
            "title": "满庭芳",
            "content": "明眼空青，忘忧萱草，翠玉闲淡疏妆。小来歌舞，长是倚风光。我已逍遥物外，人冤道、别有思量。难忘处，良辰美景，襟袖有馀香。鸳鸯。头白早，多情易感，红蓼池塘。又须得，尊前席上成双。些子风流罪过，都说与、明月空床。难拘管，朝云暮雨，分付楚襄王。",
            "comment": ""
        },
        {
            "title": "满庭芳",
            "content": "北苑龙团，江南鹰爪，万里名动京关。碾深罗细，琼蕊暖生烟，一种风流气味，如甘露、不染尘凡。纤纤捧，冰瓷莹玉，金缕鹧鸪斑。相如，方病酒，银瓶蟹眼，波怒涛翻。为扶起，尊前醉玉颓山。饮罢风生两腋，醒魂到、明月轮边。归来晚，文君未寝，相对小窗前。",
            "comment": ""
        },
        {
            "title": "两同心",
            "content": "秋水遥岑。妆淡情深。尽道教、心坚穿石，更说甚、官不容针。霎时间，雨散云归，无处追寻。小楼朱阁沈沈。一笑千金。你共人、女边著子，争知我、门里挑心。最难忘，小院回廊，月影花阴。",
            "comment": ""
        },
        {
            "title": "两同心",
            "content": "一笑千金。越样情深。曾共结、合欢罗带，终愿效、比翼纹禽。许多时，灵利惺惺，蓦地昏沈。自从官不容针。直至而今。你共人、女边著子，争知我、门里挑心。记携手，小院回廊，月影花阴。",
            "comment": ""
        },
        {
            "title": "两同心",
            "content": "巧笑眉颦。行步精神。隐隐似、朝云行雨，弓弓样、罗袜生尘。尊前见，玉槛雕笼，堪爱难亲。自言家住天津。生小从人。恐舞罢、随风飞去，顾阿母、教窣珠裙。从今去，唯愿银缸，莫照离尊。",
            "comment": ""
        },
        {
            "title": "虞美人",
            "content": "平王本爱江湖住。鸥鹭无人处。江南江北水云连。莫笑醯鸡歌舞、瓮中天。当涂舣棹蒹葭外。赖有宾朋在。此身无路入修门。惭愧诗翁清些、与招魂。",
            "comment": ""
        },
        {
            "title": "画堂春",
            "content": "东风吹柳日初长。雨馀芳草斜阳。杏花零乱燕泥香。睡损红妆。宝篆烟消龙凤，画屏云锁潇湘。夜寒微透薄罗裳。无限思量。",
            "comment": " | 【注释】①睡损红妆：语似双关。实写闺人睡起慵困貌；用拟人法写杏花零落状。②宝篆烟销龙凤：古代盘香，有做成龙凤形的，点燃后，烟篆四散，龙凤形也逐渐消失。故云。③画屏云锁潇湘：屏风上的潇湘山水图中的白云，把潇湘地区锁住了。有不放远方游人回来之意。【评解】这是一首抒写春闺思远的词。上片写暮春景色，下片写离人愁思。词中用东风衬托“柳”，见其婀娜多姿；用雨余、斜阳衬托“草”，见其嫩绿鲜美。而杏花糁径，燕啄香泥，屏画潇湘，白云深锁，寒夜失眠，更引起闺中人的无限思量。全词以景衬人，宛转细腻地抒写了闺中人的绵绵情思。【集评】《唐宋词百首详解》：“睡损红妆”句，表少妇的闲愁，非常委婉，和结尾处“无限思量”互相足成，笔法很好。虢寿麓《历代名家词百首赏析》：这首是描写闺情之作。绮情艳语，图写工致。 | 【注释】①睡损红妆：语似双关。实写闺人睡起慵困貌；用拟人法写杏花零落状。②宝篆烟销龙凤：古代盘香，有做成龙凤形的，点燃后，烟篆四散，龙凤形也逐渐消失。故云。③画屏云锁潇湘：屏风上的潇湘山水图中的白云，把潇湘地区锁住了。有不放远方游人回来之意。【评解】这是一首抒写春闺思远的词。上片写暮春景色，下片写离人愁思。词中用东风衬托“柳”，见其婀娜多姿；用雨余、斜阳衬托“草”，见其嫩绿鲜美。而杏花糁径，燕啄香泥，屏画潇湘，白云深锁，寒夜失眠，更引起闺中人的无限思量。全词以景衬人，宛转细腻地抒写了闺中人的绵绵情思。【集评】《唐宋词百首详解》：“睡损红妆”句，表少妇的闲愁，非常委婉，和结尾处“无限思量”互相足成，笔法很好。虢寿麓《历代名家词百首赏析》：这首是描写闺情之作。绮情艳语，图写工致。"
        },
        {
            "title": "西江月",
            "content": "断送一生惟有，破除万事无过。远山横黛蘸秋波。不饮旁人笑我。花病等闲瘦弱，春愁没处遮拦。杯行到手莫留残。不道月斜人散。",
            "comment": " | 【注释】原序：老夫既戒酒不饮，遇宴集，独醒其旁。坐客欲得小词，援笔为赋。此词作于山谷贬谪黔州之后。词中以作者戒酒后重又开戒饮酒之事为题材，表达了作者被贬谪后企图借酒浇愁的意念和及时行乐的狂放旷达胸怀。全词感慨世事人生，带有诙谐玩世的情趣，又使人触摸到作者内心的隐痛，读来意味无穷。开头两句“断送一生惟有，破除万事无过”破空而来。以议论破题，一扫传统词的绸缪婉转调。这一对仗句浓缩了作者的人生体验，是他阅历过人世沧桑以后产生的深沉感慨，但它又以“歇后”的形式出之，颇有出奇制胜之妙与诙谐玩世之趣。它们分别化用了韩愈的两句诗——韩愈《遣兴》云 ：“断送一生惟有酒，寻思百计不如闲。莫忧世事兼身事，须著人间比梦间。”又《赠郑兵曹》云：“当今贤俊皆周行，君何为乎亦遑遑 ？杯行到君莫停手，破除万事无过酒。”韩愈的两句诗经过他的组织，竟成为一联工整的对偶，足见点化之妙。“远山横黛蘸秋波”句是指酒席宴上，侑酒歌女的情态。“远山横黛”指眉毛。《西京杂记》称：“（卓）文君姣好，眉色如望远山 。”又，汉赵飞燕妹合德为薄眉，号“远山黛”，见伶玄《赵飞燕外传》。“秋波”则指眼波。此句“蘸”字下得奇巧，它描绘出一幅黛色远山傍水而卧的美景，引起人们对女子眉眼盈盈的联想 。“远山”与“秋波”在文人的笔下已被用得烂熟，而着一“蘸”字则光彩顿生，境界全出。尽管有宾客、歌女劝酒 ，但作者因戒酒不饮，而见笑于人，故上片以“不饮旁人笑我”作结。下片由“不饮”转为“劝饮 ”，起因为对花伤春。“花病等闲瘦弱，春愁无处遮拦 。”前句写群花凋零，好似一个病躯瘦弱之人，“等闲”，意谓“无端”，显然这写的是暮春花残之时。后句写春愁撩人，无处排遣，“遮拦”即“排遣”之意。所谓“春愁”不光是指伤春意绪，而有着更深的意蕴 ，它是作者在宦海浮沉、人生坎坷的经历中所积淀下的牢骚抑郁、愁闷不平的总和。所以接下来说：“杯行到手莫留残。”还是开怀畅饮 ，一醉方休吧 ！这一句也是化用韩愈《赠郑兵曹》中的诗句，而“留残”则又本于庚信六言诗《舞媚娘 》：“少年唯有欢乐，饮酒那得留残。”末句“不道月斜人散 ”，“不道”意为“不思”、“不想”，多用为反辞，犹云“何不思 ”、“何不想”，此句是说何不思月斜人散后，无复会饮之乐乎。这首词字面上明白如话，实际上处处巧用成语典故，语言颇多转折，故而深刻地传达出作者内心深处的愁闷抑郁。 | 【注释】原序：老夫既戒酒不饮，遇宴集，独醒其旁。坐客欲得小词，援笔为赋。此词作于山谷贬谪黔州之后。词中以作者戒酒后重又开戒饮酒之事为题材，表达了作者被贬谪后企图借酒浇愁的意念和及时行乐的狂放旷达胸怀。全词感慨世事人生，带有诙谐玩世的情趣，又使人触摸到作者内心的隐痛，读来意味无穷。开头两句“断送一生惟有，破除万事无过”破空而来。以议论破题，一扫传统词的绸缪婉转调。这一对仗句浓缩了作者的人生体验，是他阅历过人世沧桑以后产生的深沉感慨，但它又以“歇后”的形式出之，颇有出奇制胜之妙与诙谐玩世之趣。它们分别化用了韩愈的两句诗——韩愈《遣兴》云 ：“断送一生惟有酒，寻思百计不如闲。莫忧世事兼身事，须著人间比梦间。”又《赠郑兵曹》云：“当今贤俊皆周行，君何为乎亦遑遑 ？杯行到君莫停手，破除万事无过酒。”韩愈的两句诗经过他的组织，竟成为一联工整的对偶，足见点化之妙。“远山横黛蘸秋波”句是指酒席宴上，侑酒歌女的情态。“远山横黛”指眉毛。《西京杂记》称：“（卓）文君姣好，眉色如望远山 。”又，汉赵飞燕妹合德为薄眉，号“远山黛”，见伶玄《赵飞燕外传》。“秋波”则指眼波。此句“蘸”字下得奇巧，它描绘出一幅黛色远山傍水而卧的美景，引起人们对女子眉眼盈盈的联想 。“远山”与“秋波”在文人的笔下已被用得烂熟，而着一“蘸”字则光彩顿生，境界全出。尽管有宾客、歌女劝酒 ，但作者因戒酒不饮，而见笑于人，故上片以“不饮旁人笑我”作结。下片由“不饮”转为“劝饮 ”，起因为对花伤春。“花病等闲瘦弱，春愁无处遮拦 。”前句写群花凋零，好似一个病躯瘦弱之人，“等闲”，意谓“无端”，显然这写的是暮春花残之时。后句写春愁撩人，无处排遣，“遮拦”即“排遣”之意。所谓“春愁”不光是指伤春意绪，而有着更深的意蕴 ，它是作者在宦海浮沉、人生坎坷的经历中所积淀下的牢骚抑郁、愁闷不平的总和。所以接下来说：“杯行到手莫留残。”还是开怀畅饮 ，一醉方休吧 ！这一句也是化用韩愈《赠郑兵曹》中的诗句，而“留残”则又本于庚信六言诗《舞媚娘 》：“少年唯有欢乐，饮酒那得留残。”末句“不道月斜人散 ”，“不道”意为“不思”、“不想”，多用为反辞，犹云“何不思 ”、“何不想”，此句是说何不思月斜人散后，无复会饮之乐乎。这首词字面上明白如话，实际上处处巧用成语典故，语言颇多转折，故而深刻地传达出作者内心深处的愁闷抑郁。"
        },
        {
            "title": "浪淘沙",
            "content": "忆昔谪巴蛮。荔子亲攀。冰肌照映柘枝冠。日擘轻红三百颗，一味甘寒。重入鬼门关。也似人间。一双和叶插云鬟。赖得清湘燕玉面，同倚阑干。",
            "comment": ""
        },
        {
            "title": "南柯子/南歌子",
            "content": "郭泰曾名我，刘翁复见谁。入廛还作和罗槌。特地干戈相待、使人疑。秋浦横波眼，春窗远岫眉。补陀岩畔夕阳迟。何似金沙滩上、放憨时。",
            "comment": ""
        },
        {
            "title": "南柯子/南歌子",
            "content": "万里沧江月，波清说向谁。顶门须更下金槌。只恐风惊草动、又生疑。金雁斜妆颊，青螺浅画眉。庖丁有底下刀迟。直要人牛无际、是休时。",
            "comment": ""
        },
        {
            "title": "步蟾宫",
            "content": "虫儿真个忒灵利。恼乱得、道人眼起。醉归来、恰似出桃源，但目送、落花流水。何妨随我归云际。共作个、住山活计。照清溪，匀粉面，插山花，也须胜、风尘气味。",
            "comment": ""
        },
        {
            "title": "浣溪沙",
            "content": "新妇滩头眉黛愁。女儿浦口眼波秋。惊鱼错认月沈钩。青箬笠前无限事，绿蓑衣底一时休。斜风吹雨转船头。",
            "comment": ""
        },
        {
            "title": "诉衷情",
            "content": "一波才动万波随。蓑笠一钩丝。锦鳞正在深处，千尺也须垂。吞又吐，信还疑。上钩迟。水寒江静，满目青山，载月明归。",
            "comment": " | 【注释】原序：在戎州登临胜景，未尝不歌渔父家风，以谢江山。门生请问：先生家风如何？为拟金华道人作此章。这首词在构思用意上搬用了唐代船子和尚的偈语，借此表白自己当时遭贬后的心胸抱负。词前小序所说金华道人，即唐代词人张志和，东阳金华人。曾写过五首《渔父》词，以“西塞山前白鹭飞，桃花流水鳜鱼肥。青箬笠，绿蓑衣，斜风细雨不须归 ”一阕最有名。宋哲宗元符元年（1098），黄庭坚自黔州贬所移戎州（治所在今四川宜宾 ），赋闲之日，登高揽胜，目尽青天，感怀今古，不禁向往独钓江天，泛迹五湖的自由生活而与张志和心神遥接。“一波才动万波随，蓑笠一钩丝 ”，这是幅寒江独钩图，一碧万顷，波花粼粼，有孤舟蓑笠翁，浮游其上，置身天地之间，垂钓于重渊深处 ，钩入水动，波纹四起，环环相随。这样空灵洒脱的境界令人逸怀浩气 。“金鳞”二句写垂钓之兴：鱼翔深底，沉沦不起，为取水下金鳞 ，渔翁不惜垂丝千尺。此时此刻，渔父专注一念，神智空明，似乎正感受到水下之鱼盘旋于钓钩左右的情态。“吞又吐，信还疑 ，上钩迟”，这一虚设之笔描绘了渔翁闭目凝神，心与鱼游的垂钩之乐，在这种快乐中，渔父举目江天山水，忽然得道忘鱼。末三句皴染出一幅空灵澄澈的江渔归晚图：“水寒江静，满目青山，载月明归 。”透射出一种置身江天、脱落尘滓的逍遥追求，突出渔父在这样一种澄静澹远的境界里，任漂泊而不问其所至，也正是自张志和至黄庭坚所立志以求的最高境界。在这首词中，作者借用船子和尚的《拨棹歌》，将张志和那种志不在鱼、逍遥自由的渔父家风，又升华为一种摆脱世网，顿悟入圣的精神境界。题序“歌渔父家风，以谢江山 ”，表明了写作的真正动机，乃在于表白自己面对江山胜景，幡然悔悟的解脱心理，但是这种自欺欺人的自由幻想，只是更说明现实对他的真实束缚。这首词在取景设境上具有象征色彩，用意在于形象后面的暗示。特别是最后“水寒江静，满目青山，载月明归”三句，直以诗家之化境写禅宗之悟境，用自然超妙之景象征自己觉悟解脱，由凡入圣的心志襟怀。 | 【注释】原序：在戎州登临胜景，未尝不歌渔父家风，以谢江山。门生请问：先生家风如何？为拟金华道人作此章。这首词在构思用意上搬用了唐代船子和尚的偈语，借此表白自己当时遭贬后的心胸抱负。词前小序所说金华道人，即唐代词人张志和，东阳金华人。曾写过五首《渔父》词，以“西塞山前白鹭飞，桃花流水鳜鱼肥。青箬笠，绿蓑衣，斜风细雨不须归 ”一阕最有名。宋哲宗元符元年（1098），黄庭坚自黔州贬所移戎州（治所在今四川宜宾 ），赋闲之日，登高揽胜，目尽青天，感怀今古，不禁向往独钓江天，泛迹五湖的自由生活而与张志和心神遥接。“一波才动万波随，蓑笠一钩丝 ”，这是幅寒江独钩图，一碧万顷，波花粼粼，有孤舟蓑笠翁，浮游其上，置身天地之间，垂钓于重渊深处 ，钩入水动，波纹四起，环环相随。这样空灵洒脱的境界令人逸怀浩气 。“金鳞”二句写垂钓之兴：鱼翔深底，沉沦不起，为取水下金鳞 ，渔翁不惜垂丝千尺。此时此刻，渔父专注一念，神智空明，似乎正感受到水下之鱼盘旋于钓钩左右的情态。“吞又吐，信还疑 ，上钩迟”，这一虚设之笔描绘了渔翁闭目凝神，心与鱼游的垂钩之乐，在这种快乐中，渔父举目江天山水，忽然得道忘鱼。末三句皴染出一幅空灵澄澈的江渔归晚图：“水寒江静，满目青山，载月明归 。”透射出一种置身江天、脱落尘滓的逍遥追求，突出渔父在这样一种澄静澹远的境界里，任漂泊而不问其所至，也正是自张志和至黄庭坚所立志以求的最高境界。在这首词中，作者借用船子和尚的《拨棹歌》，将张志和那种志不在鱼、逍遥自由的渔父家风，又升华为一种摆脱世网，顿悟入圣的精神境界。题序“歌渔父家风，以谢江山 ”，表明了写作的真正动机，乃在于表白自己面对江山胜景，幡然悔悟的解脱心理，但是这种自欺欺人的自由幻想，只是更说明现实对他的真实束缚。这首词在取景设境上具有象征色彩，用意在于形象后面的暗示。特别是最后“水寒江静，满目青山，载月明归”三句，直以诗家之化境写禅宗之悟境，用自然超妙之景象征自己觉悟解脱，由凡入圣的心志襟怀。"
        },
        {
            "title": "拨棹子",
            "content": "归去来。归去来。携手旧山归去来。有人共、月对尊罍。横一琴，甚处不逍遥自在。闲世界。无利害。何必向、世间甘幻爱。与君钓、晚烟寒濑。蒸白鱼稻饭，溪童供笋菜。",
            "comment": ""
        },
        {
            "title": "渔家傲",
            "content": "踏破草鞋参到了。等闲拾得衣中宝。遇酒逢花须一笑。长年少。俗人不用嗔贫道。何处青旗夸酒好。醉乡路上多芳草。提著葫芦行未到。风落帽。葫芦却缠葫芦倒。",
            "comment": ""
        },
        {
            "title": "调笑歌/调笑令",
            "content": "无语。恨如许。方士归时肠断处。梨花一枝春带雨。半钿分钗亲付。天长地久相思苦。渺渺鲸波无路。",
            "comment": ""
        },
        {
            "title": "渔家傲",
            "content": "百丈峰头开古镜。马驹踏杀重苏醒。接得古灵心眼净。光炯炯。归来藏在袈裟影。好个佛堂佛不圣。祖师沈醉犹看镜。却与斩新提祖令。方猛省。无声三昧天皇饼。",
            "comment": ""
        },
        {
            "title": "渔家傲",
            "content": "忆昔药山生一虎。华亭船上寻人渡。散却夹山拈坐具。呈见处。繁驴橛上合头语。千户垂丝君看取。离钩三寸无生路。蓦口一桡亲子父，犹回顾。瞎驴丧我儿孙去。",
            "comment": ""
        },
        {
            "title": "渔家傲",
            "content": "三十年来无孔窍。几回得眼还迷照。一见桃花参学了。呈法要。无弦琴上单于调。摘叶寻枝虚半老。拈花特地重年少。今後水云人欲晓。非玄妙。灵云合破桃花笑。",
            "comment": " | 【注释】这首《渔家傲》援禅家语入诗词，以增加其理趣。所演绎的是南岳临济宗福州灵云志勤和尚的故事。首三句，讲灵云三十年茫昧混沌，几番出入于迷悟之间。最后一见桃花，终于参悟。“无孔竅”，典出《庄子》，亦即“鯈忽凿竅 ”之寓言。据《淮南子》：“夫孔竅者，精神之户牖也 。”此用来比喻灵云三十年来的不彻不悟。“得眼迷照”，是说灵云几次将悟还迷。佛家有“五眼”之说，即肉眼、天眼、慧眼、法眼和佛眼。其中肉眼和天眼只能看见世间虚妄的幻象，慧眼和法眼才能看清事物的实相。因此，此处的“眼”，当指慧眼或法眼。“参学了”的“了”，作“完成”讲。下面两句讲灵云参悟的境界 。“呈法要”即是得佛法的意思。“无弦琴”，用陶渊明故事。“（渊明）不解音律 ，而蓄无弦琴一张 ，每酒适，辄抚弄以寄其意 ”（萧统《陶靖节传》）。黄庭坚以此作比，意在阐释至法无法的禅理。词的下片，由灵云之事生出感想，大意是说灵云为求“悟”的境界，历经曲折，虚度了半辈子。我们应以此为鉴，趁着年少及早悟道 。岂但见花能悟道，天地万物，流水行云无不蕴藏着道机禅理，因此，参禅学佛实非高不可攀之事，灵云三十年方悟道，真该见笑于桃花了。这里所着重阐扬的，仍是“顿悟”之说。在黄庭坚看来。灵云三十年的蹉跎，是大可不必的。因为在他身上，顿悟之中尚有“渐”的痕迹。诗的末句所揭示的就是纵横自在，纯任本然的意境。 | 【注释】这首《渔家傲》援禅家语入诗词，以增加其理趣。所演绎的是南岳临济宗福州灵云志勤和尚的故事。首三句，讲灵云三十年茫昧混沌，几番出入于迷悟之间。最后一见桃花，终于参悟。“无孔竅”，典出《庄子》，亦即“鯈忽凿竅 ”之寓言。据《淮南子》：“夫孔竅者，精神之户牖也 。”此用来比喻灵云三十年来的不彻不悟。“得眼迷照”，是说灵云几次将悟还迷。佛家有“五眼”之说，即肉眼、天眼、慧眼、法眼和佛眼。其中肉眼和天眼只能看见世间虚妄的幻象，慧眼和法眼才能看清事物的实相。因此，此处的“眼”，当指慧眼或法眼。“参学了”的“了”，作“完成”讲。下面两句讲灵云参悟的境界 。“呈法要”即是得佛法的意思。“无弦琴”，用陶渊明故事。“（渊明）不解音律 ，而蓄无弦琴一张 ，每酒适，辄抚弄以寄其意 ”（萧统《陶靖节传》）。黄庭坚以此作比，意在阐释至法无法的禅理。词的下片，由灵云之事生出感想，大意是说灵云为求“悟”的境界，历经曲折，虚度了半辈子。我们应以此为鉴，趁着年少及早悟道 。岂但见花能悟道，天地万物，流水行云无不蕴藏着道机禅理，因此，参禅学佛实非高不可攀之事，灵云三十年方悟道，真该见笑于桃花了。这里所着重阐扬的，仍是“顿悟”之说。在黄庭坚看来。灵云三十年的蹉跎，是大可不必的。因为在他身上，顿悟之中尚有“渐”的痕迹。诗的末句所揭示的就是纵横自在，纯任本然的意境。"
        },
        {
            "title": "渔家傲",
            "content": "万水千山来此土。本提心印传梁武。对朕者谁浑不顾。成死语。江头暗折长芦渡。面壁九年看二祖。一花五叶亲分付。只履提归葱岭去。君知否。分明忘却来时路。",
            "comment": ""
        },
        {
            "title": "西江月",
            "content": "龙焙头纲春早，谷帘第一泉香。已醺浮蚁嫩鹅黄。想见翻成雪浪。兔褐金丝宝碗，松风蟹眼新汤。无因更发次公狂。甘露来从仙掌。",
            "comment": ""
        },
        {
            "title": "采桑子",
            "content": "马湖来舞钗初赐，笳鼓声繁。贤将开关。威竦西山八诏蛮。南溪地逐名贤重，深锁群山。燕喜公闲。一斛明珠两小鬟。",
            "comment": ""
        },
        {
            "title": "采桑子",
            "content": "荔枝滩上留千骑，桃李阴繁。燕寝香残。画戟森森镇八蛮。永康又得风流守，管领江山。少讼多闲。烟霭楼台舞翠鬟。",
            "comment": ""
        },
        {
            "title": "鹧鸪天",
            "content": "汤泛冰瓷一坐春。长松林下得灵根。吉祥老子亲拈出，个个教成百岁人。灯焰焰，酒醺醺。壑源曾未醒酲魂。与君更把长生碗，聊为清歌驻白云。",
            "comment": ""
        },
        {
            "title": "谒金门 示知命弟",
            "content": "山又水。行尽吴头楚尾。兄弟灯前家万里。相看如梦寐。君似成蹊桃李。入我草堂松桂。莫厌岁寒无气味。馀生今已矣。",
            "comment": " | 【注释】这首词是黄庭坚于哲宗绍圣三年（1096）在黔州（四川彭水）所作。知命是黄庭坚之弟，名叔达。这首词充分抒写了兄弟间患难相依的深情厚意。开头两句是说知命万里远来，行路艰难 。《方舆胜览 》：“豫章之地为吴头楚尾。”豫章，今江西，春秋时为吴国之西界 ，楚国之东界，故称为吴头楚尾。知命自芜湖登舟，溯江西行，正是经历了吴头楚尾之地。下边两句写兄弟患难中相聚的惊喜之情 。“相看如梦寐”，用杜甫《羌村》诗：“夜阑更秉烛，相对如梦寐。”“君似”二句用了两个典故。上句用《史记·李将军传》中“桃李不言，下自成蹊”之典，借以称赞其弟知命。下句用孔稚珪《北山移文》中辞句，以“草堂”拟所居之开元寺 ，以“松桂”喻环境荒寂。以“草堂松桂”对“成蹊桃李 ”，对偶工整，很有文采。最后二句是对远谪的慨叹，是年黄庭坚五十二岁，故曰“馀生今已矣”。在这首词中，作者运用其作诗的遒劲笔法，放笔直抒天伦情谊，质朴浑厚，为宋词中之少见。 | 【注释】这首词是黄庭坚于哲宗绍圣三年（1096）在黔州（四川彭水）所作。知命是黄庭坚之弟，名叔达。这首词充分抒写了兄弟间患难相依的深情厚意。开头两句是说知命万里远来，行路艰难 。《方舆胜览 》：“豫章之地为吴头楚尾。”豫章，今江西，春秋时为吴国之西界 ，楚国之东界，故称为吴头楚尾。知命自芜湖登舟，溯江西行，正是经历了吴头楚尾之地。下边两句写兄弟患难中相聚的惊喜之情 。“相看如梦寐”，用杜甫《羌村》诗：“夜阑更秉烛，相对如梦寐。”“君似”二句用了两个典故。上句用《史记·李将军传》中“桃李不言，下自成蹊”之典，借以称赞其弟知命。下句用孔稚珪《北山移文》中辞句，以“草堂”拟所居之开元寺 ，以“松桂”喻环境荒寂。以“草堂松桂”对“成蹊桃李 ”，对偶工整，很有文采。最后二句是对远谪的慨叹，是年黄庭坚五十二岁，故曰“馀生今已矣”。在这首词中，作者运用其作诗的遒劲笔法，放笔直抒天伦情谊，质朴浑厚，为宋词中之少见。"
        },
        {
            "title": "点绛唇",
            "content": "浊酒黄花，画檐十日无秋燕。梦中相见。起作南柯观。镜里朱颜，又减年时半。江山远。登高人健。应问西来雁。",
            "comment": ""
        },
        {
            "title": "南乡子",
            "content": "卧稻雨馀收。处处游人簇远洲。白发又扶红袖醉，戎州。乱折黄花插满头。青眼想风流。画出西楼一帧秋。还把去年欢意舞，梁洲。塞雁西来特地愁。",
            "comment": ""
        },
        {
            "title": "南乡子",
            "content": "黄菊满东篱。与客携壶上翠微。已是有花兼有酒，良期。不用登临恨落晖。满酌不须辞。莫待无花空折枝。寂寞酒醒人散後，堪悲。节去蜂愁蝶不知。",
            "comment": ""
        },
        {
            "title": "南乡子",
            "content": "未报贾船回。三径荒锄菊卧开。想得邻船霜笛罢，沾衣。不为涪翁更为谁。风力袅萸枝。酒面红鳞惬细吹。莫笑插花和事老，摧颓。却向人间耐盛衰。",
            "comment": ""
        },
        {
            "title": "南乡子",
            "content": "招唤欲千回。暂得尊前笑口开。万水千山还麽去，悠哉。酒面黄花欲醉谁。顾影又徘徊。立到斜风细雨吹。见我未衰容易去，还来。不道年年即渐衰。",
            "comment": ""
        },
        {
            "title": "菩萨蛮",
            "content": "半烟半雨溪桥畔。渔翁醉著无人唤。疏懒意何长。春风花草香。江山如有待。此意陶潜解。问我去何之。君行到自知。",
            "comment": "：　　据此词原序所说，这首《菩萨蛮》当是戏拟王安石集句诗之作。\r\n　　开首二句以极自然轻盈的笔法描绘了一幅闲适悠雅的溪桥野渔图。一片氤氲迷蒙的山岚水雾中，是烟是雨，叫人难以分辨，真是空翠湿人衣。溪边桥畔，有渔翁正醉酒酣睡，四周阒无声息，没有人来惊破他的好梦。“疏懒意何长，春风花草香”，化用杜甫“无人觉来往，疏懒意何长”（《西郊》）和“迟日江山丽，春风花草香”（《绝句二首》）这句诗。两句诗不仅从字面看放这里十分熨贴，而且从原作的意境看，也与这首词情相合，更重要的是通过这诗句的媒介，将读者导向了杜甫的诗境，这些诗境又反过来丰富了这首词本身的意蕴。这样便活画出整个风光明媚生机勃勃的春世界。\r\n　　“江山如有待”为作者移用的杜甫《后游》中的诗句，作者向往大自然的美好，却推开自己不说，而从对面着笔，将自己热烈的感情移植到无生命的江山自然上，通过拟人化的描写，表现“我见青山多妩媚，料青山见我应如是”那种人与自然交流相亲、物我不分的情感意绪。这样，词上下片意境相应，只将前面“疏懒意何长，春风花草香”词意发展为对自然生活的向往与追求。作者自然地想到了开隐逸风气的陶潜，遂又随手拈来了杜甫的另一句诗“此意陶潜解”（《可惜》），将自己对山川自然的企慕之意，又落实到对这位抛弃荣利的田园先哲的景仰上，从而挑出了全词隐逸的主题。\r\n　　杜甫感叹生不逢时，恨不能词的最后二句“问我去何之，君行到自知”，接住杜甫“此意陶潜解，吾生后汝期”（杜甫《可惜》）诗意，表明自己的态度，他不学杜甫的感慨而是步先哲的后尘。作者决心归隐，但到底去何方，却无可告，不过如随之而去，一定会明白他的踪迹。这一结语将上面贯串下来的情志意趣，结束得非常工稳，飘逸而含蓄。\r\n　　这首词全靠直接剥录他人诗句而成，虽非作词之正道，却也颇有移花接木之妙。 | 【注释】据此词原序所说，这首《菩萨蛮》当是戏拟王安石集句诗之作。开首二句以极自然轻盈的笔法描绘了一幅闲适悠雅的溪桥野渔图。在一片氤氲迷蒙的山岚水雾中，是烟是雨，叫人难以分辨，真是空翠湿人衣。在溪边桥畔，有渔翁正在醉酒酣睡，四周阒无声息，没有人来惊破他的好梦。“疏懒意何长，春风花草香”，化用杜甫“无人觉来往 ，疏懒意何长”（《西郊》）和“迟日江山丽，春风花草香 ”（《绝句二首》）这句诗。两句诗不仅从字面看放在这里十分熨贴，而且从原作的意境看，也与这首词情相合，更重要的是通过这诗句的媒介，将读者导向了杜甫的诗境，这些诗境又反过来丰富了这首词本身的意蕴。这样便活画出整个风光明媚生机勃勃的春世界。“江山如有待”为作者移用的杜甫《后游》中的诗句，作者向往大自然的美好，却推开自己不说，而从对面着笔，将自己热烈的感情移植到无生命的江山自然上 ，通过拟人化的描写 ，表现“我见青山多妩媚，料青山见我应如是”那种人与自然交流相亲、物我不分的情感意绪。这样，词上下片意境相应，只将前面“疏懒意何长，春风花草香”词意发展为对自然生活的向往与追求。作者自然地想到了开隐逸风气的陶潜，遂又随手拈来了杜甫的另一句诗“此意陶潜解”（《可惜 》），将自己对山川自然的企慕之意，又落实到对这位抛弃荣利的田园先哲的景仰上，从而挑出了全词隐逸的主题。杜甫感叹生不逢时，恨不能词的最后二句“问我去何之，君行到自知 ”，接住杜甫“此意陶潜解，吾生后汝期”（杜甫《可惜 》）诗意，表明自己的态度，他不学杜甫的感慨而是步先哲的后尘。作者决心归隐，但到底去何方，却无可告，不过如随之而去，一定会明白他的踪迹。这一结语将上面贯串下来的情志意趣，结束得非常工稳，飘逸而含蓄。这首词全靠直接剥录他人诗句而成，虽非作词之正道，却也颇有移花接木之妙。 | 【注释】据此词原序所说，这首《菩萨蛮》当是戏拟王安石集句诗之作。开首二句以极自然轻盈的笔法描绘了一幅闲适悠雅的溪桥野渔图。在一片氤氲迷蒙的山岚水雾中，是烟是雨，叫人难以分辨，真是空翠湿人衣。在溪边桥畔，有渔翁正在醉酒酣睡，四周阒无声息，没有人来惊破他的好梦。“疏懒意何长，春风花草香”，化用杜甫“无人觉来往 ，疏懒意何长”（《西郊》）和“迟日江山丽，春风花草香 ”（《绝句二首》）这句诗。两句诗不仅从字面看放在这里十分熨贴，而且从原作的意境看，也与这首词情相合，更重要的是通过这诗句的媒介，将读者导向了杜甫的诗境，这些诗境又反过来丰富了这首词本身的意蕴。这样便活画出整个风光明媚生机勃勃的春世界。“江山如有待”为作者移用的杜甫《后游》中的诗句，作者向往大自然的美好，却推开自己不说，而从对面着笔，将自己热烈的感情移植到无生命的江山自然上 ，通过拟人化的描写 ，表现“我见青山多妩媚，料青山见我应如是”那种人与自然交流相亲、物我不分的情感意绪。这样，词上下片意境相应，只将前面“疏懒意何长，春风花草香”词意发展为对自然生活的向往与追求。作者自然地想到了开隐逸风气的陶潜，遂又随手拈来了杜甫的另一句诗“此意陶潜解”（《可惜 》），将自己对山川自然的企慕之意，又落实到对这位抛弃荣利的田园先哲的景仰上，从而挑出了全词隐逸的主题。杜甫感叹生不逢时，恨不能词的最后二句“问我去何之，君行到自知 ”，接住杜甫“此意陶潜解，吾生后汝期”（杜甫《可惜 》）诗意，表明自己的态度，他不学杜甫的感慨而是步先哲的后尘。作者决心归隐，但到底去何方，却无可告，不过如随之而去，一定会明白他的踪迹。这一结语将上面贯串下来的情志意趣，结束得非常工稳，飘逸而含蓄。这首词全靠直接剥录他人诗句而成，虽非作词之正道，却也颇有移花接木之妙。"
        },
        {
            "title": "醉落魄/一斛珠",
            "content": "陶陶兀兀。醉乡路远归不得。心情那似当年日。割爱金河，一碗淡莫托。异乡薪桂炊苍玉。摩挲经笥须知足。明年细麦能黄熟。不管轻霜，点尽鬓边绿。",
            "comment": ""
        },
        {
            "title": "醉落魄/一斛珠",
            "content": "陶陶兀兀。人生梦里槐安国。教公休醉公但莫。盏倒垂莲，一笑是赢得。街头酒贱民声乐。寻常行处寻欢适。醉看檐雨森银竹。我欲忧民，渠有二千石。",
            "comment": ""
        },
        {
            "title": "醉落魄/一斛珠",
            "content": "陶陶兀兀。人生无累何由得。杯中三万六千日。闷损旁观，自我解落魄。扶头不起还颓玉。日高春睡平生足。谁门可款新篘熟。安乐春泉，玉醴荔枝绿。",
            "comment": ""
        },
        {
            "title": "醉落魄/一斛珠",
            "content": "陶陶兀兀。尊前是我华胥国。争名争利休休莫。雪月风花，不醉怎生得。邯郸一枕谁忧乐。新诗新事因闲适。东山小妓携丝竹。家里乐天，村里谢安石。",
            "comment": ""
        },
        {
            "title": "鹧鸪天",
            "content": "西塞山边白鹭飞。桃花流水鳜鱼肥。朝廷尚觅玄真子，何处如今更有诗。青箬笠，绿蓑衣。斜风细雨不须归。人间底是无波处，一日风波十二时。",
            "comment": ""
        },
        {
            "title": "鹧鸪天",
            "content": "紫菊黄花风露寒。平沙戏马雨新乾。且看欲尽花经眼，休说弹冠与挂冠。甘酒病，废朝餐。何人得似醉中欢。十年一觉扬州梦，为报时人洗眼看。",
            "comment": ""
        },
        {
            "title": "鹧鸪天",
            "content": "黄菊枝头生晓寒。人生莫放酒杯乾。风前横笛斜吹雨，醉里簪花倒著冠。身健在，且加餐。舞裙歌板尽清欢。黄花白发相牵挽，付与时人洗眼看。",
            "comment": " | 【注释】 原序：座中有眉山隐客史应之和前韵，即席答之此词是黄山谷与甘居山野、不求功名的“眉山隐客”史念之互相酬唱之作，全词通过一个“淫坊酒肆狂居士”的形象，展现了山谷从坎坷的仕途得来的人生体验，抒发了自己胸中的苦闷和激愤。词中所塑造的狂士形象，是作者自己及其朋友史念之的形象，同时也是那一时代中不谐于俗而怀不平傲世之心的文人的形象。上片是劝酒之辞，劝别人，也劝自己到酒中去求安慰，到醉中去求欢乐。首句“黄菊枝头生晓寒”是纪实，点明为重阳后一日所作。因史应之有和词，故自己再和一首，当亦是此数日间事。赏菊饮酒二事久已有不解之缘 ，借“黄菊”自然过渡到“酒杯”，引出下一句“人生莫放酒杯干”。意即酒中自有欢乐，自有天地，应让杯中常有酒，应该长入酒中天 。“风前横笛斜吹雨，醉里簪花倒著冠 ”，着意写出酒后的浪漫举动和醉中狂态，表明酒中自有另一番境界。横起笛子对着风雨吹，头上插花倒戴帽，都是不入时的狂放行为，只有在酒后醉中才能这样放肆。下片则是对世俗的侮慢与挑战 。“身健在，且加餐。舞裙歌板尽清欢 。”仍是一种反常心理，其含意在于世事纷扰，是非颠倒，世风益衰，无可挽回，只愿身体长健，眼前快乐，别的一无所求。这是从反面立言。“黄花白发相牵挽，付与时人冷眼看”，则是正面立言。菊花傲霜而开，常用以比喻人老而弥坚，故有黄花晚节之称。这里说的白发人牵换着黄花，明显地表示自己要有御霜之志，决不同流合污，而且特意要表现给世俗之人看。这自然是对世俗的侮慢，不可能为时人所理解和容忍。此词以简洁的笔墨，勾勒出一个类似狂人的形象，抒写了山谷久抑胸中的愤懑，表现出对黑暗、污浊的社会现实无言的反抗。词中所塑造的主人公形象，以自乐自娱、放浪形骸、侮世慢俗的方式来发泄心中郁结的愤懑与不平，对现实中的政治迫害进行调侃和抗争，体现了词人挣脱世俗约束的高旷理想。在主人公旷达的外表后，隐藏着无尽的辛酸与伤痛。 | 【注释】 原序：座中有眉山隐客史应之和前韵，即席答之此词是黄山谷与甘居山野、不求功名的“眉山隐客”史念之互相酬唱之作，全词通过一个“淫坊酒肆狂居士”的形象，展现了山谷从坎坷的仕途得来的人生体验，抒发了自己胸中的苦闷和激愤。词中所塑造的狂士形象，是作者自己及其朋友史念之的形象，同时也是那一时代中不谐于俗而怀不平傲世之心的文人的形象。上片是劝酒之辞，劝别人，也劝自己到酒中去求安慰，到醉中去求欢乐。首句“黄菊枝头生晓寒”是纪实，点明为重阳后一日所作。因史应之有和词，故自己再和一首，当亦是此数日间事。赏菊饮酒二事久已有不解之缘 ，借“黄菊”自然过渡到“酒杯”，引出下一句“人生莫放酒杯干”。意即酒中自有欢乐，自有天地，应让杯中常有酒，应该长入酒中天 。“风前横笛斜吹雨，醉里簪花倒著冠 ”，着意写出酒后的浪漫举动和醉中狂态，表明酒中自有另一番境界。横起笛子对着风雨吹，头上插花倒戴帽，都是不入时的狂放行为，只有在酒后醉中才能这样放肆。下片则是对世俗的侮慢与挑战 。“身健在，且加餐。舞裙歌板尽清欢 。”仍是一种反常心理，其含意在于世事纷扰，是非颠倒，世风益衰，无可挽回，只愿身体长健，眼前快乐，别的一无所求。这是从反面立言。“黄花白发相牵挽，付与时人冷眼看”，则是正面立言。菊花傲霜而开，常用以比喻人老而弥坚，故有黄花晚节之称。这里说的白发人牵换着黄花，明显地表示自己要有御霜之志，决不同流合污，而且特意要表现给世俗之人看。这自然是对世俗的侮慢，不可能为时人所理解和容忍。此词以简洁的笔墨，勾勒出一个类似狂人的形象，抒写了山谷久抑胸中的愤懑，表现出对黑暗、污浊的社会现实无言的反抗。词中所塑造的主人公形象，以自乐自娱、放浪形骸、侮世慢俗的方式来发泄心中郁结的愤懑与不平，对现实中的政治迫害进行调侃和抗争，体现了词人挣脱世俗约束的高旷理想。在主人公旷达的外表后，隐藏着无尽的辛酸与伤痛。"
        },
        {
            "title": "鹧鸪天",
            "content": "万事令人心骨寒。故人坟上土新乾。淫坊酒肆狂居士，李下何妨也整冠。金作鼎，玉为餐。老来亦失少时欢。茱萸菊蕊年年事，十日还将九日看。",
            "comment": ""
        },
        {
            "title": "画堂春",
            "content": "摩围小隐枕蛮江。蛛丝闲锁晴窗。水风山影上修廊。不到晚来凉。相伴蝶穿花径，独飞鸥舞春光。不因送客下绳床。添火炷炉香。",
            "comment": ""
        },
        {
            "title": "画堂春",
            "content": "东堂西畔有池塘。使君棐几明窗。日西人吏散东廊。蒲苇送清凉。翠管细通岩溜，小峰重叠山光。近池催置琵琶床。衣带水风香。",
            "comment": ""
        },
        {
            "title": "采桑子",
            "content": "宗盟有妓能歌舞，宜醉尊罍。待约新醅。车上危坡尽要推。西邻三弄争秋月，邀勒春回。个里声催。铁树枝头花也开。",
            "comment": ""
        },
        {
            "title": "忆帝京",
            "content": "银烛生花如红豆。占好事、而今有。人醉曲屏深，借宝瑟、轻招手。一阵白苹风，故灭烛、教相就。花带雨、冰肌香透。恨啼乌、辘轳声晓。岸柳微凉吹残酒。断肠时、至今依旧。镜中消瘦。那人知後。怕夯你来僝僽。",
            "comment": ""
        },
        {
            "title": "忆帝京",
            "content": "薄妆小靥闲情素。抱著琵琶凝伫。慢拈复轻拢，切切如私语。转拨割朱弦，一段惊沙去。万里嫁、乌孙公主。对易水、明妃不渡。泪粉行行，红颜片片，指下花落狂风雨。借问本师谁，敛拨当心住。",
            "comment": ""
        },
        {
            "title": "清平乐",
            "content": "冰堂酒好。只恨银杯小。新作金荷工献巧。图要连台拗倒。采莲一曲清歌。急檀催卷金河。醉里香飘睡鸭，更惊罗袜凌波。",
            "comment": ""
        },
        {
            "title": "减字木兰花",
            "content": "乍晴秋好。黄菊敧乌帽。不见清谈人绝倒。更忆添丁小小。蜀娘漫点花酥。酒槽空滴真珠。兄弟四人别住，他年同插茱萸。",
            "comment": ""
        },
        {
            "title": "减字木兰花",
            "content": "舞鬟娟好。白发黄花帽。醉任旁观嘲潦倒。扶老偏宜年小。舞回脸玉胸酥。缠头一斛明珠。日日梁州薄媚，年年金菊茱萸。",
            "comment": ""
        },
        {
            "title": "清平乐",
            "content": "休推小户。看即风光暮。萸粉菊英浮碗醑。报答风光有处。几回笑口能开。少年不肯重来。借问牛山戏马，今为谁姓池台。",
            "comment": ""
        },
        {
            "title": "清平乐",
            "content": "黄花当户。已觉秋容暮。云梦南州逢笑语。心在歌边舞处。使君一笑眉开。新晴照酒尊来。且乐尊前见在，休思走马章台。",
            "comment": ""
        },
        {
            "title": "清平乐·春归何处",
            "content": "春归何处？寂寞无行路。若有人知春去处，唤取归来同住。春无踪迹谁知？除非问取黄鹂。百啭无人能解，因风飞过蔷薇。",
            "comment": "：①问取：问。 \r\n②因风：趁着风势。 | ：　　此为惜春之作。词中以清新细腻的语言，表现了词人对美好春光的珍惜与热爱，抒写了作者对美好事物的执着和追求。\r\n　　此词赋予抽象的春以具体的人的特征。词人因春天的消逝而感到寂寞，感到无处觅得安慰，象失去了亲人似的。这样通过词人的主观感受，反映出春天的可爱和春去的可惜，给读者以强烈的感染。\r\n　　此词高妙处，在于它用曲笔渲染，跌宕起伏，饶有变化。故先是一转，希望有人知道春天的去处，唤她回来，与她同住。这种奇想，表现出词人对美好事物的执着和追求。\r\n　　下片再转。词人从幻想中回到现实世界里来，察觉到无人懂得春天的去向，春天不可能被唤回来。但词人仍存一线希望，希望黄鹂能知道春天的踪迹。这样，词人又跌入幻觉的艺术境界里去了。\r\n　　末两句写黄鹂不住地啼叫着。它宛转的啼声，打破了周围的寂静。但词人从中仍得不到解答，心头的寂寞感更加重了。只见黄鹂趁着风势飞过蔷薇花丛。蔷薇花开，说明夏已来临。词人才终于清醒地意识到：春天确乎是回不来了。\r\n　　此词为表现惜春、恋春情怀的佳作。作者在近乎口语的质朴语言中，寄寓了深重的感情。全词的构思十分精妙：作者不知春归何处，一心要向别人请教；无人能知时，又向鸟儿请教。问人人无语，问鸟鸟百啭，似乎大有希望，然而词人自己又无法理解，这比有问无答更可叹。最后，鸟儿连“话”都不“说”，翻身飞走。在这番妙趣横生的抒写中，作者的惜春之情跃然纸上，呼之欲出。 | 【注释】①问取：问。②因风：趁着风势。【评解】这首词写的是惜春之情。用笔委婉曲折，层层加深惜春之情。直至最后，仍不一语道破，结语轻柔，余音袅袅，言虽尽而意未尽。作者以拟人的手法，构思巧妙，设想新奇，创造出优美的意境。全词俏丽、新警、宛转、含蓄，表现了山谷词的风格。【集评】薛砺若《宋词通论》：山谷词尤以《清平乐》为最新，通体无一句不俏丽，而结句“百啭无人能解，因风飞过蔷薇”，不独妙语如环，而意境尤觉清逸，不着色相。为山谷词中最上上之作，即在两宋一切作家中，亦找不着此等隽美的作品。虢寿麓《历代名家词百首赏析》：这是首惜春词。耳目所触，莫非初夏景物，而春实已去。飘然一结，淡雅饶味。通首思路回环，笔情跳脱，全以神行出之，有峰回路转之妙。--引自惠淇源《婉约词》此为惜春之作。词中以清新细腻的语言，表现了词人对美好春光的珍惜与热爱，抒写了作者对美好事物的执着和追求。此词赋予抽象的春以具体的人的特征。词人因春天的消逝而感到寂寞，感到无处觅得安慰，象失去了亲人似的。这样通过词人的主观感受，反映出春天的可爱和春去的可惜，给读者以强烈的感染。此词高妙处，在于它用曲笔渲染，跌宕起伏，饶有变化。故先是一转，希望有人知道春天的去处，唤她回来，与她同住。这种奇想，表现出词人对美好事物的执着和追求。下片再转。词人从幻想中回到现实世界里来，察觉到无人懂得春天的去向，春天不可能被唤回来。但词人仍存一线希望，希望黄鹂能知道春天的踪迹。这样，词人又跌入幻觉的艺术境界里去了。末两句写黄鹂不住地啼叫着。它宛转的啼声，打破了周围的寂静。但词人从中仍得不到解答，心头的寂寞感更加重了 。只见黄鹂趁着风势飞过蔷薇花丛。蔷薇花开 ，说明夏已来临 。词人才终于清醒地意识到：春天确乎是回不来了。此词为表现惜春、恋春情怀的佳作。作者在近乎口语的质朴语言中，寄寓了深重的感情。全词的构思十分精妙 ：作者不知春归何处，一心要向别人请教；无人能知时，又向鸟儿请教。问人人无语，问鸟鸟百啭，似乎大有希望，然而词人自己又无法理解，这比有问无答更可叹 。最后 ，鸟儿连“话”都不“说”，翻身飞走。在这番妙趣横生的抒写中，作者的惜春之情跃然纸上，呼之欲出。 | 【注释】①问取：问。②因风：趁着风势。【评解】这首词写的是惜春之情。用笔委婉曲折，层层加深惜春之情。直至最后，仍不一语道破，结语轻柔，余音袅袅，言虽尽而意未尽。作者以拟人的手法，构思巧妙，设想新奇，创造出优美的意境。全词俏丽、新警、宛转、含蓄，表现了山谷词的风格。【集评】薛砺若《宋词通论》：山谷词尤以《清平乐》为最新，通体无一句不俏丽，而结句“百啭无人能解，因风飞过蔷薇”，不独妙语如环，而意境尤觉清逸，不着色相。为山谷词中最上上之作，即在两宋一切作家中，亦找不着此等隽美的作品。虢寿麓《历代名家词百首赏析》：这是首惜春词。耳目所触，莫非初夏景物，而春实已去。飘然一结，淡雅饶味。通首思路回环，笔情跳脱，全以神行出之，有峰回路转之妙。--引自惠淇源《婉约词》此为惜春之作。词中以清新细腻的语言，表现了词人对美好春光的珍惜与热爱，抒写了作者对美好事物的执着和追求。此词赋予抽象的春以具体的人的特征。词人因春天的消逝而感到寂寞，感到无处觅得安慰，象失去了亲人似的。这样通过词人的主观感受，反映出春天的可爱和春去的可惜，给读者以强烈的感染。此词高妙处，在于它用曲笔渲染，跌宕起伏，饶有变化。故先是一转，希望有人知道春天的去处，唤她回来，与她同住。这种奇想，表现出词人对美好事物的执着和追求。下片再转。词人从幻想中回到现实世界里来，察觉到无人懂得春天的去向，春天不可能被唤回来。但词人仍存一线希望，希望黄鹂能知道春天的踪迹。这样，词人又跌入幻觉的艺术境界里去了。末两句写黄鹂不住地啼叫着。它宛转的啼声，打破了周围的寂静。但词人从中仍得不到解答，心头的寂寞感更加重了 。只见黄鹂趁着风势飞过蔷薇花丛。蔷薇花开 ，说明夏已来临 。词人才终于清醒地意识到：春天确乎是回不来了。此词为表现惜春、恋春情怀的佳作。作者在近乎口语的质朴语言中，寄寓了深重的感情。全词的构思十分精妙 ：作者不知春归何处，一心要向别人请教；无人能知时，又向鸟儿请教。问人人无语，问鸟鸟百啭，似乎大有希望，然而词人自己又无法理解，这比有问无答更可叹 。最后 ，鸟儿连“话”都不“说”，翻身飞走。在这番妙趣横生的抒写中，作者的惜春之情跃然纸上，呼之欲出。"
        },
        {
            "title": "减字木兰花",
            "content": "可怜翡翠随鸡走。学绾双鬟年纪小。见来行待恶怜伊，心性娇痴空解笑。红蕖照映霜林表。杨柳舞风腰袅袅。衾馀枕剩尽相容，只是老人难再少。",
            "comment": ""
        },
        {
            "title": "减字木兰花",
            "content": "黔中士女游晴昼。花信轻寒罗袖透。争寻穿石道宜男，更买江鱼双贯柳。竹枝歌好移船就。依倚风光垂翠袖。满倾芦酒指摩围，相守与郎如许寿。",
            "comment": ""
        },
        {
            "title": "减字木兰花",
            "content": "黄金捍拨春风手。帘幕重重音韵透。梅花破萼便回春，似有黄鹂鸣翠柳。晓妆未惬梅添就。玉笋捧杯离钿袖。会拼千日笑尊前，他日相思空损寿。",
            "comment": ""
        },
        {
            "title": "木兰花令",
            "content": "风开水面鱼纹皱。暖入草心犀点透。乍看晴日弄柔条，忆得章台人姓柳。心情老大痴成就。不复淋漓沾翠袖。早梅献笑尚窥邻，小蜜窃香如遗寿。",
            "comment": ""
        },
        {
            "title": "减字木兰花",
            "content": "当年夜雨。头白相依无去住。儿女成围。欢笑尊前月照之。阿连高秀。千万里来忠孝有。岂谓无衣。岁晚先寒要弟知。",
            "comment": ""
        },
        {
            "title": "减字木兰花",
            "content": "月中笑语。万里同依光景住。天水相围。相见无因梦见之。诸儿娟秀。儒学传家渠自有。自作秋衣。渐老先寒人未知。",
            "comment": ""
        },
        {
            "title": "减字木兰花",
            "content": "浓云骤雨。巫峡有情来又去。今夜天开。不与姮娥作伴来。清光无外。白发老人心自会。何处歌楼。贪看冰轮不转头。",
            "comment": ""
        },
        {
            "title": "木兰花令",
            "content": "东君未试雷霆手。洒雪开春春锁透。帝台应点万年枝，穷巷偏欺三径柳。峰排群玉森相就。中有摩围为领袖。凝香窗下与谁看，一曲琵琶千万寿。",
            "comment": ""
        },
        {
            "title": "减字木兰花",
            "content": "中秋无雨。醉送月衔西岭去。笑口须开。几度中秋见月来。前年江外。儿女传杯兄弟会。此夜登楼。小谢清吟慰白头。",
            "comment": ""
        },
        {
            "title": "减字木兰花",
            "content": "举头无语。家在月明生处住。拟上摩围。最上峰头试望之。偏怜络秀。苦淡同甘谁更有。想见牵衣。月到愁边总不知。",
            "comment": ""
        },
        {
            "title": "减字木兰花",
            "content": "新年何许春光漏。小院闭门风日透。酥花入坐颇欺梅，雪絮因风全是柳。使君落笔春词就。应唤歌檀催舞袖。得开眉处且开眉，人世可能金石寿。",
            "comment": ""
        },
        {
            "title": "减字木兰花",
            "content": "中秋多雨。常是尊罍狼藉去。今夜云开。须道姮娥得得来。不知云外。还有清光同此会。笛在层楼。声彻摩围顶上头。",
            "comment": ""
        },
        {
            "title": "减字木兰花",
            "content": "苍崖万仞。下有奔雷千百阵。自古危哉。谁遣西园漝麽来。猿啼云杪。破梦一声巫峡晓。苦唤愁生。不是西园作麽平。",
            "comment": ""
        },
        {
            "title": "减字木兰花",
            "content": "诗翁才刃。曾陷文场貔虎阵。谁敢当哉。况是焚舟决胜来。三巴春杪。客馆梦回风雨晓。胸次峥嵘。欲共涛头赤甲平。",
            "comment": ""
        },
        {
            "title": "减字木兰花",
            "content": "使君那里。千骑尘中依约是。拂我眉头。无处重寻庾信愁。山云弥漫。夹道旌旗联复断。万事茫茫。分付澄波与烂肠。",
            "comment": ""
        },
        {
            "title": "减字木兰花",
            "content": "馀寒争令。雪共蜡梅相照影。昨夜东风。已出耕牛劝岁功。阴云幂幂。近觉去天无几尺。休恨春迟。桃李梢头次第知。",
            "comment": ""
        },
        {
            "title": "减字木兰花",
            "content": "终宵忘寐。好事如何犹尚未。子细沈吟。珠泪盈盈湿袖襟。与君别也。愿在郎心莫暂舍。记取盟言。闻早回程却再圆。",
            "comment": ""
        },
        {
            "title": "减字木兰花",
            "content": "襄王梦里。草绿烟深何处是。宋玉台头。暮雨朝云几许愁。飞花漫漫。不管羁人肠欲断。春水茫茫。欲度南陵更断肠。",
            "comment": ""
        },
        {
            "title": "撼庭竹",
            "content": "呜咽南楼吹落梅。闻鸦树惊栖。梦中相见不多时。隔城今夜也应知。坐久水空碧，山月影沈西。买个宅儿住著伊。刚不肯相随。如今果被天嗔作，永落鸡群被鸡欺。空恁可怜伊。风日损花枝。",
            "comment": ""
        },
        {
            "title": "绣带子/好女儿",
            "content": "小院一枝梅。冲破晓寒开。晚到芳园游戏，满袖带香回。玉酒覆银杯。尽醉去、犹待重来。东邻何事，惊吹怨笛，雪片成堆。",
            "comment": ""
        },
        {
            "title": "更漏子",
            "content": "庵摩勒，西土果。霜後明珠颗颗。凭玉兔，捣香尘。称为席上珍。号馀甘，争奈苦。临上马时分付。管回味，却思量。忠言君拭尝。",
            "comment": ""
        },
        {
            "title": "阮郎归 效福唐独木桥体作茶词",
            "content": "烹茶留客驻金鞍。月斜窗外山。别郎容易见郎难。有人思远山。归去後，忆前欢。画屏金博山。一杯春露莫留残。与郎扶玉山。",
            "comment": " | 【注释】王士祯《花草蒙拾》云 ：“黄集咏茶诗最多，最工 。”此词就是黄庭坚十首咏茶词之一。与他首专咏茶有所不同，此首以一女子口吻，咏其与茶颇有因缘之一段爱情。“烹茶留客驻金鞍 。”烹茶二字破题，留客五字尤言过客驻马止息，女子烹茶相留。起句写情事，次句点时间 。“月斜窗外山 。”客人投宿，正当黄昏月出。月出人遇，真人生乐事。两人相遇，在女子印象极深。“别郎容易见郎难。”接上来这一声喟叹，便将上二句所写，全化为回忆。别易会难，古今所叹，唯情之所钟有以致之。郎来郎又去，“有人思远山。”有人，正是女子自指。思远山，遂将意境拓远。远山遮住了女子的愁目，也牵动了她的悠悠情思。“归去后，忆前欢 。”换头所写，补足上片前二句相遇与下二句别后之间的那一分离 。情郎归去后，女子剩有空忆而已。“画屏金博山。”画屏掩映，博山销香，那正是前欢的象征。博山，指雕有重叠山形的香炉，金博山即铜制博山炉。此句暗用乐府诗《杨叛儿》“欢作沉水香，侬作博山炉”。博山销香，一片氤氲 ，正似前欢之融洽 。此地已非窗外之远山，而是室内之博山。“一杯春露莫留残。”一杯春露，遥接起句之烹茶，写出女子捧茶劝郎。莫留残，是女子殷语，谓一饮须尽。宋袁文《瓮牖闲评》评云 ：“残字下得虽险，而意思极佳 。”佳就佳在如闻女子之声口，如见女子之深情。劝郎饮茶，又包蕴了前此醉饮之情事。所以结云：“与郎扶玉山。”玉山，形容男子醉后仪容之美。语出《世说新语·容止》：“其醉也，傀俄若玉山之将崩。”此句不光是写出女子为扶醉酒之情郎，承上句，也有以此清茶为郎解酒之意。此首以烹茶捧茶之意象 ，贯穿女子爱情之本事，题材与题名是若即若离，又不可分离。茶，正是前欢之见证。女子回味前欢之美，实暗与茶味回甘之美相合。茶，又是回味之象征也。此词共九句，起二句结三句为追思实写 ，中间四句大抵为现境，时间错综，情境往复，表现女子之神情惝恍心境迷离。全词意脉相承，妙合无垠，是借茶写情的绝妙之作。 | 【注释】王士祯《花草蒙拾》云 ：“黄集咏茶诗最多，最工 。”此词就是黄庭坚十首咏茶词之一。与他首专咏茶有所不同，此首以一女子口吻，咏其与茶颇有因缘之一段爱情。“烹茶留客驻金鞍 。”烹茶二字破题，留客五字尤言过客驻马止息，女子烹茶相留。起句写情事，次句点时间 。“月斜窗外山 。”客人投宿，正当黄昏月出。月出人遇，真人生乐事。两人相遇，在女子印象极深。“别郎容易见郎难。”接上来这一声喟叹，便将上二句所写，全化为回忆。别易会难，古今所叹，唯情之所钟有以致之。郎来郎又去，“有人思远山。”有人，正是女子自指。思远山，遂将意境拓远。远山遮住了女子的愁目，也牵动了她的悠悠情思。“归去后，忆前欢 。”换头所写，补足上片前二句相遇与下二句别后之间的那一分离 。情郎归去后，女子剩有空忆而已。“画屏金博山。”画屏掩映，博山销香，那正是前欢的象征。博山，指雕有重叠山形的香炉，金博山即铜制博山炉。此句暗用乐府诗《杨叛儿》“欢作沉水香，侬作博山炉”。博山销香，一片氤氲 ，正似前欢之融洽 。此地已非窗外之远山，而是室内之博山。“一杯春露莫留残。”一杯春露，遥接起句之烹茶，写出女子捧茶劝郎。莫留残，是女子殷语，谓一饮须尽。宋袁文《瓮牖闲评》评云 ：“残字下得虽险，而意思极佳 。”佳就佳在如闻女子之声口，如见女子之深情。劝郎饮茶，又包蕴了前此醉饮之情事。所以结云：“与郎扶玉山。”玉山，形容男子醉后仪容之美。语出《世说新语·容止》：“其醉也，傀俄若玉山之将崩。”此句不光是写出女子为扶醉酒之情郎，承上句，也有以此清茶为郎解酒之意。此首以烹茶捧茶之意象 ，贯穿女子爱情之本事，题材与题名是若即若离，又不可分离。茶，正是前欢之见证。女子回味前欢之美，实暗与茶味回甘之美相合。茶，又是回味之象征也。此词共九句，起二句结三句为追思实写 ，中间四句大抵为现境，时间错综，情境往复，表现女子之神情惝恍心境迷离。全词意脉相承，妙合无垠，是借茶写情的绝妙之作。"
        },
        {
            "title": "鹊桥仙",
            "content": "朱楼彩舫，浮瓜沈李，报答风光有处。一年尊酒暂时同，别泪作、人间晓雨。鸳鸯机综，能令侬巧，也待乘槎仙去。若逢海上白头翁，共一访、痴牛呆女。",
            "comment": ""
        },
        {
            "title": "鹊桥仙",
            "content": "八年不见，清都绛阙，望河汉、溶溶漾漾。年年牛女恨风波，拼此事、人间天上。野麋丰草，江鸥远水，老去惟便疏放。百钱端欲问君平，早晚具、归田小舫。",
            "comment": ""
        },
        {
            "title": "定风波",
            "content": "准拟阶前摘荔枝。今年歇尽去年枝。莫是春光厮料理。无比。譬如痎疟有休时。碧甃朱阑情不浅。何晚。来年枝上报累累。雨後园林坐清影。苏醒。红裳剥尽看香肌。",
            "comment": ""
        },
        {
            "title": "定风波",
            "content": "晚岁监州闻荔枝。赤英垂坠压阑枝。万里来逢芳意歇。愁绝。满盘空忆去年时。涧草山花光照坐。春过。等闲桃李又累累。辜负寒泉浸红皱。消瘦。有人花病损香肌。",
            "comment": ""
        },
        {
            "title": "定风波 次高左藏使君韵",
            "content": "万里黔中一漏天。屋居终日似乘船。及至重阳天也霁。催醉。鬼门关外蜀江前。莫笑老翁犹气岸。君看。几人黄菊上华颠。戏马台南追两谢。驰射。风流犹拍古人肩。",
            "comment": " | 【注释】此词为作者贬谪黔州期间的作品。写出他在穷困险恶的处境中，不向命运屈服的博大胸怀；主要通过重阳即事，抒发了一种老当益壮、穷且益坚的乐观奋发精神。上片首二句写黔中气候 ，以明贬谪环境之恶劣。黔中秋来阴雨连绵，遍地是水，人终日只能困居室内，不好外出活动。不说苦雨，而通过“一漏天”、“似乘船”的比喻，形象生动地表明秋霖不止叫人不堪其苦的状况 。“乘船”而风雨喧江，就有覆舟之虞。所以“似乘船”的比喻是足不出户的意思，又影射着环境的险恶。联系“万里”二字，又有去国怀乡之感。下三句是一转 ，写重阳放晴，登高痛饮。说重阳天霁，用“及至 ”、“也”二虚词呼应斡旋，有不期然而然、喜出望外之意。久雨得晴，又适逢佳节，真是喜上加喜。遂逼出“催醉”二字 。“鬼门关外蜀江前”回应“万里黔中”，点明欢度重阳的地点。“鬼门关”即石门关，在今四川奉节县东，两山相夹如蜀门户。但这里却是用其险峻来反衬一种忘怀得失的胸襟，颇有几分傲兀之气。过片三句承上意写重阳赏菊。古人在重阳节有簪菊的风俗，但老翁头上插花却不合时宜，即所谓“几人黄菊上华颠 ”。作者借这种不入俗眼的举止，写出一种不服老的气概 。“君看”、“莫笑”云云，全是自负口吻。这比前写纵饮就更进一层，词情再扬。最后三句是高潮。此三句说自己重阳节不但照例饮酒赏菊，还要骑马射箭，吟诗填词，其气概直追古时的风流人物。此处巧用晋诗人谢瞻 、谢灵运戏马台赋诗之典。末句中的“拍肩”一词出于郭璞《游仙诗 》“右拍洪崖肩 ”，即追踪的意思。下片从“莫笑老翁犹气岸”到“风流犹拍古人肩”彼此呼应，一气呵成，将豪迈气概表现得淋漓尽致。这首词铸词造句新警生动，用典自然贴切，其豪迈之气动人心魄。 | 【注释】此词为作者贬谪黔州期间的作品。写出他在穷困险恶的处境中，不向命运屈服的博大胸怀；主要通过重阳即事，抒发了一种老当益壮、穷且益坚的乐观奋发精神。上片首二句写黔中气候 ，以明贬谪环境之恶劣。黔中秋来阴雨连绵，遍地是水，人终日只能困居室内，不好外出活动。不说苦雨，而通过“一漏天”、“似乘船”的比喻，形象生动地表明秋霖不止叫人不堪其苦的状况 。“乘船”而风雨喧江，就有覆舟之虞。所以“似乘船”的比喻是足不出户的意思，又影射着环境的险恶。联系“万里”二字，又有去国怀乡之感。下三句是一转 ，写重阳放晴，登高痛饮。说重阳天霁，用“及至 ”、“也”二虚词呼应斡旋，有不期然而然、喜出望外之意。久雨得晴，又适逢佳节，真是喜上加喜。遂逼出“催醉”二字 。“鬼门关外蜀江前”回应“万里黔中”，点明欢度重阳的地点。“鬼门关”即石门关，在今四川奉节县东，两山相夹如蜀门户。但这里却是用其险峻来反衬一种忘怀得失的胸襟，颇有几分傲兀之气。过片三句承上意写重阳赏菊。古人在重阳节有簪菊的风俗，但老翁头上插花却不合时宜，即所谓“几人黄菊上华颠 ”。作者借这种不入俗眼的举止，写出一种不服老的气概 。“君看”、“莫笑”云云，全是自负口吻。这比前写纵饮就更进一层，词情再扬。最后三句是高潮。此三句说自己重阳节不但照例饮酒赏菊，还要骑马射箭，吟诗填词，其气概直追古时的风流人物。此处巧用晋诗人谢瞻 、谢灵运戏马台赋诗之典。末句中的“拍肩”一词出于郭璞《游仙诗 》“右拍洪崖肩 ”，即追踪的意思。下片从“莫笑老翁犹气岸”到“风流犹拍古人肩”彼此呼应，一气呵成，将豪迈气概表现得淋漓尽致。这首词铸词造句新警生动，用典自然贴切，其豪迈之气动人心魄。"
        },
        {
            "title": "定风波",
            "content": "自断此生休问天。白头波上泛孤船。老去文章无气味。憔悴。不堪驱使菊花前。闻道使君携将吏。高会。参军吹帽晚风颠。千骑插花秋色暮。归去。翠娥扶入醉时肩。",
            "comment": ""
        },
        {
            "title": "踏莎行",
            "content": "临水夭桃，倚墙繁李。长杨风掉青骢尾。尊中有酒且酬春，更寻何处无愁地。明日重来，落花如绮。芭蕉渐展山公启。欲笺心事寄天公，教人长对花前醉。",
            "comment": ""
        },
        {
            "title": "踏莎行",
            "content": "画鼓催春，蛮歌走饷。雨前一焙谁争长。低株摘尽到高株，株株别是闽溪样。碾破春风，香凝午帐。银瓶雪滚翻成浪。今宵无睡酒醒时，摩围影在秋江上。",
            "comment": ""
        },
        {
            "title": "品令",
            "content": "败叶霜天晓。渐鼓吹、催行棹。栽成桃李未开，便解银章归报。去取麒麟图画，要及年少。劝公醉倒。别语怎向醒时道。楚山千里暮云，正锁离人情抱。记取江州司马，坐中最老。",
            "comment": ""
        },
        {
            "title": "转调丑奴儿/采桑子",
            "content": "得意许多时。长醉赏、月影花枝。暴风狂雨年年有，金笼锁定，莺雏燕友，不被鸡期。红旆转逶迤。悔无计、千里追随。再来应绾泸南印，而今目下，凄惶怎向，日永春迟。",
            "comment": ""
        },
        {
            "title": "蓦山溪 赠衡阳妓陈湘",
            "content": "鸳鸯翡翠，小小思珍偶。眉黛敛秋波，尽湖南、山明水秀。娉娉袅袅，恰近十三馀，春未透。花枝瘦。正是愁时候。寻花载酒。肯落谁人後。只恐远归来，绿成阴、青梅如豆。心期得处，每自不由人，长亭柳。君知否。千里犹回首。",
            "comment": " | 【注释】《蓦山溪》又名《上阳春》，“赠衡阳妓陈湘”又作“别意”。这是一首赠别的词。上片写陈湘的天生丽质，豆蔻年华，而又柔情脉脉，春愁恹恹，使人魂飞心醉，我见犹怜。下片写词人载酒寻芳，临别伤怀，后约无期的怅惘心情。前者重在绘形，故我绮语；后者重在抒情，颇具风韵。全词运用铺叙的手法，层次分明。鸳鸯翡翠，小小思珍偶。眉黛敛秋波 ，尽湖南、山明水秀 。娉娉嫋嫋 ，恰似十三余，春未透，花枝瘦，正是愁时候。寻花载酒，肯落谁人后。只恐远归来，绿成阴，青梅如豆。心期得处，每自不由人，长亭柳，君知否，千里犹回首？上片首二句先写陈湘年少怀春的内心活动。鸳鸯、翡翠，皆偶禽。雄者为鸳，雌者为鸯。《说文》：“翡，赤羽雀也。翠，青羽雀也 。”雄赤曰翡 ，雌青曰翠。接下来两句，以远山秋波，比喻陈湘的眉清目秀。“山明水秀 ”与“眉黛 ”、“秋波”相应，言其眉如山之明 ，眼如水之秀 。把美人的眼比作秋波，眉比作远山，是我国古代诗文中所习见的。王观《卜算子》的“水是眼波横，山是眉峰聚 ”即为一范例。末五句，以春花的娇嫩鲜艳，比喻陈湘的年轻貌美。妙在词人不着痕迹地点染了杜牧《赠别》的“娉娉嫋嫋十三馀，豆蔻梢头二月初”的诗句，含蓄而婉转地把陈湘的婀娜身段、锦绣年华勾勒了出来。又以“ 透 ”、“瘦”、“愁”三字分别写出陈湘的情窦初开、腰肢苗条和多愁善感。艳而不冶，媚而不妖，清丽纤巧，情韵兼胜，其构思之委婉曲折，低回往复，出人意表。下片前两句写结识陈湘，唯恐不早。一种急于谋面、一倾积愫的感情，溢于言表，不言倾慕，而爱恋之情自见。接下来两句，写词人对后约无期、犹恐美人已有所属的怅惘。妙在他把杜牧《叹花》诗“自是寻春去太迟，不须惆怅怨芳时。狂风吹尽深红色，绿叶成阴子满枝”融化在里面。词人在这里遥想别易会难，聚少离多，待到他们重逢的那天，恐怕是花已成泥、叶已成阴、子已满枝了 。意脉上承“娉娉嫋嫋，恰近十三馀”了。感情上低回婉转，一往情深，显得更加深沉、真挚 。最后五句，表现自己的着恋之深，依慕之切。“心期”，指内心深处的期望。这里是申说人生实难，事与愿违，造物是那样地捉弄人，不让人把握自己的命运，实现自己的愿望。接着又以柳的飘拂依人，比喻自己的别情无极，依恋不已。虽在千里之外，犹然频频回首，寻觅那折柳赠行者的倩影。语淡而情深，意浓而韵远，非有这种实际生活的体验，是不能道出此中的委婉曲折的 。妥溜又恰切，庄重又活泼，非功力深厚之妙笔，亦不能表达也。 | 【注释】《蓦山溪》又名《上阳春》，“赠衡阳妓陈湘”又作“别意”。这是一首赠别的词。上片写陈湘的天生丽质，豆蔻年华，而又柔情脉脉，春愁恹恹，使人魂飞心醉，我见犹怜。下片写词人载酒寻芳，临别伤怀，后约无期的怅惘心情。前者重在绘形，故我绮语；后者重在抒情，颇具风韵。全词运用铺叙的手法，层次分明。鸳鸯翡翠，小小思珍偶。眉黛敛秋波 ，尽湖南、山明水秀 。娉娉嫋嫋 ，恰似十三余，春未透，花枝瘦，正是愁时候。寻花载酒，肯落谁人后。只恐远归来，绿成阴，青梅如豆。心期得处，每自不由人，长亭柳，君知否，千里犹回首？上片首二句先写陈湘年少怀春的内心活动。鸳鸯、翡翠，皆偶禽。雄者为鸳，雌者为鸯。《说文》：“翡，赤羽雀也。翠，青羽雀也 。”雄赤曰翡 ，雌青曰翠。接下来两句，以远山秋波，比喻陈湘的眉清目秀。“山明水秀 ”与“眉黛 ”、“秋波”相应，言其眉如山之明 ，眼如水之秀 。把美人的眼比作秋波，眉比作远山，是我国古代诗文中所习见的。王观《卜算子》的“水是眼波横，山是眉峰聚 ”即为一范例。末五句，以春花的娇嫩鲜艳，比喻陈湘的年轻貌美。妙在词人不着痕迹地点染了杜牧《赠别》的“娉娉嫋嫋十三馀，豆蔻梢头二月初”的诗句，含蓄而婉转地把陈湘的婀娜身段、锦绣年华勾勒了出来。又以“ 透 ”、“瘦”、“愁”三字分别写出陈湘的情窦初开、腰肢苗条和多愁善感。艳而不冶，媚而不妖，清丽纤巧，情韵兼胜，其构思之委婉曲折，低回往复，出人意表。下片前两句写结识陈湘，唯恐不早。一种急于谋面、一倾积愫的感情，溢于言表，不言倾慕，而爱恋之情自见。接下来两句，写词人对后约无期、犹恐美人已有所属的怅惘。妙在他把杜牧《叹花》诗“自是寻春去太迟，不须惆怅怨芳时。狂风吹尽深红色，绿叶成阴子满枝”融化在里面。词人在这里遥想别易会难，聚少离多，待到他们重逢的那天，恐怕是花已成泥、叶已成阴、子已满枝了 。意脉上承“娉娉嫋嫋，恰近十三馀”了。感情上低回婉转，一往情深，显得更加深沉、真挚 。最后五句，表现自己的着恋之深，依慕之切。“心期”，指内心深处的期望。这里是申说人生实难，事与愿违，造物是那样地捉弄人，不让人把握自己的命运，实现自己的愿望。接着又以柳的飘拂依人，比喻自己的别情无极，依恋不已。虽在千里之外，犹然频频回首，寻觅那折柳赠行者的倩影。语淡而情深，意浓而韵远，非有这种实际生活的体验，是不能道出此中的委婉曲折的 。妥溜又恰切，庄重又活泼，非功力深厚之妙笔，亦不能表达也。"
        },
        {
            "title": "阮郎归",
            "content": "黔中桃李可寻芳。摘茶人自忙。月团犀胯斗圆方。研膏入焙香。青箬裹，绛纱囊。品高闻外江。酒阑传碗舞红裳。都濡春味长。",
            "comment": ""
        },
        {
            "title": "南歌子",
            "content": "诗有渊明语，歌无子夜声。论文思见老弥明。坐想罗浮山下、羽衣轻。何处黔中郡，遥知隔晚晴。雨馀风急断虹横。应梦池塘春草、若为情。",
            "comment": ""
        },
        {
            "title": "醉蓬莱",
            "content": "对朝云叆叇，暮雨霏微，乱峰相倚。巫峡高唐，锁楚宫朱翠。画戟移春，靓妆迎马，向一川都会。万里投荒，一身吊影，成何欢意。尽道黔南，去天尺五，望极神州，万里烟水。尊酒公堂，有中朝佳士。荔颊红深，麝脐香满，醉舞裀歌袂。杜宇声声，催人到晓，不如归是。",
            "comment": " | 【注释】此词当是作者赴黔途中经过夔州巫山县时所作。词通过乐与悲的多层次对比烘托，突现出他在贬谪途中去国怀乡的忧闷之情。词的开头以“对”字直领以下三句，描绘出一幅烟雨凄迷的峡江图：有时云蒸霞蔚 ，有时微雨濛濛，云雨迷离之中，只见错落攒立的群峰互相依傍。这里既是肖妙的写景，又是贴切的用典，“朝云”、“暮雨”镶嵌于句中，化而不露 ，“乱峰”则指巫山群峰，其中神女峰尤为峭丽，相传即为神女的化身。这样便营造出一个惝恍迷离、凄清悠远的境界。这种意境与他去国怀乡的怅惘心情是十分协调的。如以“叆叇”状云，表现云气浓重，更有日色昏暗之意。又如以“乱”字表现群峰的攒拥交叠，暗示他遭贬后神乱意迷的心境。“巫峡高唐，锁楚宫朱翠”，是由神话生发出来的联想 。“朱翠”指女子的朱颜翠发，代指美人。一个“锁”字不也隐约透露出自叹身世的感慨。这里感情的流露是含蓄深婉的，词人只是创造一种情绪和氛围，给人以感染。接着作者笔锋一转 ，描绘出一幅热闹的仪仗图。春光明媚之中，官府的仪仗队在行进，盛妆艳服之人迎接着马队，迤逦向城中行去 。“画戟”是加上彩饰的戟，用于仪仗队。“靓妆”，粉黛妆饰，这里大约指歌姬舞女之类。面对如此盛况，作者的内心却是一片悲凉。“万里投荒，一身弔影，成何欢意！”与开头呼应，一腔忧闷喷涌而出。下片开头四句承上片最后一层意思而加以生发。作者巧妙地越过眼前的情景，而设想在贬谪之地的望乡之苦 ，这是用未来的乡愁反过来烘托现实的离情。去天尺五”极言黔南地势之高 ，旧有“城南韦、杜，去天尺五”的谚语，此处借来形容山高摩天。尽管在这样的高处，但是眺望神州，还是隔着千山万水。那乡愁就象那万重烟水，一直延伸到天地的尽头，绵绵不绝。“神州”指中原，这里意同“神京”。古代的逐臣常通过回望京城来表达其哀怨之情。“樽酒”五句是一个大的转折，展现了地方官为作者摆酒接风，欢宴公堂的热烈景象。为了渲染欢快的气氛，这里用了一些色彩富丽的词，如用“荔颊红深”形容美人容颜的娇艳之色，用“麝脐香满”描写香气的氤氲馥郁。轻歌曼舞，醉意朦胧，场面越是写得热烈，越能反衬出山谷心头的悲凉孤寂。置身于高堂华宴，面对着主宾的觥筹交错，作者独品苦味，唯有那杜鹃“不如归去”的声声啼鸣陪伴着他通宵达旦。这首词上下两片都分三个层次，先写悲情，然后折入欢快场景的描写，最后又转入悲情的抒发，而上下两片又写法各异，不使雷同。为了构成鲜明的对比，写悲与乐所用词语的色彩反差也很大。写悲情则朴素自然，近乎口语，以直抒胸臆。描乐景富丽浓郁，风华典雅，着力于铺陈。正所谓“以乐景写哀，以哀景写乐，一倍增其哀乐”（王夫之《薑斋诗话》）。 | 【注释】此词当是作者赴黔途中经过夔州巫山县时所作。词通过乐与悲的多层次对比烘托，突现出他在贬谪途中去国怀乡的忧闷之情。词的开头以“对”字直领以下三句，描绘出一幅烟雨凄迷的峡江图：有时云蒸霞蔚 ，有时微雨濛濛，云雨迷离之中，只见错落攒立的群峰互相依傍。这里既是肖妙的写景，又是贴切的用典，“朝云”、“暮雨”镶嵌于句中，化而不露 ，“乱峰”则指巫山群峰，其中神女峰尤为峭丽，相传即为神女的化身。这样便营造出一个惝恍迷离、凄清悠远的境界。这种意境与他去国怀乡的怅惘心情是十分协调的。如以“叆叇”状云，表现云气浓重，更有日色昏暗之意。又如以“乱”字表现群峰的攒拥交叠，暗示他遭贬后神乱意迷的心境。“巫峡高唐，锁楚宫朱翠”，是由神话生发出来的联想 。“朱翠”指女子的朱颜翠发，代指美人。一个“锁”字不也隐约透露出自叹身世的感慨。这里感情的流露是含蓄深婉的，词人只是创造一种情绪和氛围，给人以感染。接着作者笔锋一转 ，描绘出一幅热闹的仪仗图。春光明媚之中，官府的仪仗队在行进，盛妆艳服之人迎接着马队，迤逦向城中行去 。“画戟”是加上彩饰的戟，用于仪仗队。“靓妆”，粉黛妆饰，这里大约指歌姬舞女之类。面对如此盛况，作者的内心却是一片悲凉。“万里投荒，一身弔影，成何欢意！”与开头呼应，一腔忧闷喷涌而出。下片开头四句承上片最后一层意思而加以生发。作者巧妙地越过眼前的情景，而设想在贬谪之地的望乡之苦 ，这是用未来的乡愁反过来烘托现实的离情。去天尺五”极言黔南地势之高 ，旧有“城南韦、杜，去天尺五”的谚语，此处借来形容山高摩天。尽管在这样的高处，但是眺望神州，还是隔着千山万水。那乡愁就象那万重烟水，一直延伸到天地的尽头，绵绵不绝。“神州”指中原，这里意同“神京”。古代的逐臣常通过回望京城来表达其哀怨之情。“樽酒”五句是一个大的转折，展现了地方官为作者摆酒接风，欢宴公堂的热烈景象。为了渲染欢快的气氛，这里用了一些色彩富丽的词，如用“荔颊红深”形容美人容颜的娇艳之色，用“麝脐香满”描写香气的氤氲馥郁。轻歌曼舞，醉意朦胧，场面越是写得热烈，越能反衬出山谷心头的悲凉孤寂。置身于高堂华宴，面对着主宾的觥筹交错，作者独品苦味，唯有那杜鹃“不如归去”的声声啼鸣陪伴着他通宵达旦。这首词上下两片都分三个层次，先写悲情，然后折入欢快场景的描写，最后又转入悲情的抒发，而上下两片又写法各异，不使雷同。为了构成鲜明的对比，写悲与乐所用词语的色彩反差也很大。写悲情则朴素自然，近乎口语，以直抒胸臆。描乐景富丽浓郁，风华典雅，着力于铺陈。正所谓“以乐景写哀，以哀景写乐，一倍增其哀乐”（王夫之《薑斋诗话》）。"
        },
        {
            "title": "雨中花/夜行船",
            "content": "政乐中和，夷夏宴喜，官梅乍传消息。待作新年欢计，断送春色。桃李成阴，甘棠少讼，又移旌戟。念画楼朱阁，风流高会，顿冷谈席。西州纵有，舞裙歌板，谁共茗邀棋敌。归来未得，先沾离袖，管弦催滴。乐事赏心易散，良辰美景难得。会须醉倒，玉山扶起，更倾春碧。",
            "comment": ""
        },
        {
            "title": "洞仙歌",
            "content": "月中丹桂，自风霜难老。阅尽人间盛衰草。望中秋、才有几日，十分圆，霾风雨，云表常如永昼。不得文章力，白首防秋，谁念云中上功守。正注意，得人雄，静扫河山，应难纵、五湖归棹。问持节冯唐几时来，看再策勋名，印窠如斗。",
            "comment": ""
        },
        {
            "title": "鼓笛慢/水龙吟",
            "content": "早秋明月新圆，汉家戚里生飞将。青骢宝勒，绿沈金锁，曾瞻天仗。种德江南，宣威西夏，合宫陪享。况当年定计，昭陵与子，勋劳在、诸公上。千骑风流年少，暂淹留、莫辜清赏。平坡驻马，虚弦落雁，思临虏帐。遍舞摩围，递歌彭水，拂云惊浪。看朱颜绿鬓，封侯万里，写凌烟像。",
            "comment": ""
        },
        {
            "title": "水调歌头",
            "content": "瑶草一何碧，春入武陵溪。溪上桃花无数，花上有黄鹂。我欲穿花寻路，直入白云深处，浩气展红霓。只恐花深里，红露湿人衣。坐玉石，敧玉枕，拂金徽。谪仙何处，无人伴我白螺杯。我为灵芝仙草，不为朱唇丹脸，长啸亦何为。醉舞下山去，明月逐人归。",
            "comment": " | 【注释】此词为春行纪游之作 ，大约写于作者贬谪时期。全词情景交融，反映了词人出世、入世交相冲撞的人生观和孤芳自赏、不肯媚世以求荣的品格，体现了词人超轶绝尘、游于物外的审美理想。开头一句 ，词人采用比兴手法 ，热情赞美瑶草（仙草）象碧玉一般可爱，使词作一开始就能给人一种美好的印象，激起人们的兴味，把读者不知不觉地引进作品的艺术境界中去。从第二句开始，则用倒叙的手法，逐层描写神仙世界的美丽景象。“春入武陵溪”，具有承上启下的作用。在这里，词人巧妙地使用了陶渊明《桃花源记》的典故。陶渊明描写这种子虚乌有的理想国度，表现他对现实社会的不满。黄庭坚用这个典故，其用意不言自明。这三句写词人春天来到“桃花源 ”，那里溪水淙淙，到处盛开着桃花，树枝上的黄鹂在不停地唱着婉转悦耳的歌。“我欲穿花寻路”三句，写词人想穿过桃花源的花丛，一直走向飘浮白云的山顶，一吐胸中浩然之气，化作虹霓。在这里，词人又进一步曲折含蓄地表现对现实的不满，幻想能找到一个可以自由施展才能的理想世界。然而“祇恐花深里，红露湿人衣”两句，曲折地表现他对纷乱人世的厌倦但又不甘心离去的矛盾。词人采用比喻和象征手法很富有令人咀嚼不尽的诗味。 “红露湿人衣”一句 ，是从王维诗句“山路元无雨，空翠湿人衣”（《山中》）脱化而来，黄庭坚把“空翠”换成“红露”，化用前人诗句，天衣无缝，浑然一体。下片继写作者孤芳自赏、不同凡俗的思想。词人以丰富的想象，用“坐玉石、倚玉枕、拂金徽（弹瑶琴）”表现他的志行高洁、与众不同。“谪仙何处？无人伴我白螺杯”两句，表面上是说李白不在了，无人陪他饮酒，言外之意，是说他缺乏知音，感到异常寂寞。他不以今人为知音，反而以古人为知音，曲折地表达出他对现实的不满。“我为灵芝仙草”两句，表白他到此探索的真意。“仙草 ”即开头的“瑶草 ”，“朱唇丹脸”指第三句“溪上桃花”。苏轼咏黄州定惠院海棠诗云：“朱唇得酒晕生脸，翠袖卷纱红映肉。”花容美艳，大抵略同，故这里也可用以说桃花。这两句是比喻和象征的语言，用意如李白《拟古十二首 》之四所谓“耻掇世上艳，所贵心之珍”。“长啸亦何为”意谓不必去为得不到功名利禄而忧愁叹息。这首词中的主人公形象，高华超逸而又不落尘俗，似非食人间烟火者。词人以静穆平和、俯仰自得而又颇具仙风道骨的风格，把自然界的溪山描写得无一点尘俗气，其实是要在想象世界中构筑一个自得其乐的世外境界，自己陶醉、流连于其中，并以此与充满权诈机心的现实社会抗争，忘却尘世的纷纷扰扰。 | 【注释】此词为春行纪游之作 ，大约写于作者贬谪时期。全词情景交融，反映了词人出世、入世交相冲撞的人生观和孤芳自赏、不肯媚世以求荣的品格，体现了词人超轶绝尘、游于物外的审美理想。开头一句 ，词人采用比兴手法 ，热情赞美瑶草（仙草）象碧玉一般可爱，使词作一开始就能给人一种美好的印象，激起人们的兴味，把读者不知不觉地引进作品的艺术境界中去。从第二句开始，则用倒叙的手法，逐层描写神仙世界的美丽景象。“春入武陵溪”，具有承上启下的作用。在这里，词人巧妙地使用了陶渊明《桃花源记》的典故。陶渊明描写这种子虚乌有的理想国度，表现他对现实社会的不满。黄庭坚用这个典故，其用意不言自明。这三句写词人春天来到“桃花源 ”，那里溪水淙淙，到处盛开着桃花，树枝上的黄鹂在不停地唱着婉转悦耳的歌。“我欲穿花寻路”三句，写词人想穿过桃花源的花丛，一直走向飘浮白云的山顶，一吐胸中浩然之气，化作虹霓。在这里，词人又进一步曲折含蓄地表现对现实的不满，幻想能找到一个可以自由施展才能的理想世界。然而“祇恐花深里，红露湿人衣”两句，曲折地表现他对纷乱人世的厌倦但又不甘心离去的矛盾。词人采用比喻和象征手法很富有令人咀嚼不尽的诗味。 “红露湿人衣”一句 ，是从王维诗句“山路元无雨，空翠湿人衣”（《山中》）脱化而来，黄庭坚把“空翠”换成“红露”，化用前人诗句，天衣无缝，浑然一体。下片继写作者孤芳自赏、不同凡俗的思想。词人以丰富的想象，用“坐玉石、倚玉枕、拂金徽（弹瑶琴）”表现他的志行高洁、与众不同。“谪仙何处？无人伴我白螺杯”两句，表面上是说李白不在了，无人陪他饮酒，言外之意，是说他缺乏知音，感到异常寂寞。他不以今人为知音，反而以古人为知音，曲折地表达出他对现实的不满。“我为灵芝仙草”两句，表白他到此探索的真意。“仙草 ”即开头的“瑶草 ”，“朱唇丹脸”指第三句“溪上桃花”。苏轼咏黄州定惠院海棠诗云：“朱唇得酒晕生脸，翠袖卷纱红映肉。”花容美艳，大抵略同，故这里也可用以说桃花。这两句是比喻和象征的语言，用意如李白《拟古十二首 》之四所谓“耻掇世上艳，所贵心之珍”。“长啸亦何为”意谓不必去为得不到功名利禄而忧愁叹息。这首词中的主人公形象，高华超逸而又不落尘俗，似非食人间烟火者。词人以静穆平和、俯仰自得而又颇具仙风道骨的风格，把自然界的溪山描写得无一点尘俗气，其实是要在想象世界中构筑一个自得其乐的世外境界，自己陶醉、流连于其中，并以此与充满权诈机心的现实社会抗争，忘却尘世的纷纷扰扰。"
        },
        {
            "title": "念奴娇",
            "content": "断虹霁雨，净秋空，山染修眉新绿。桂影扶疏，谁便道，今昔清辉不足？万里青天，姮娥何处，驾此一轮玉？寒光凌乱，为谁偏照醽律？年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。",
            "comment": " | 【注释】原序：八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。此词写于作者于绍圣元年（1094）谪居地处西南的戎州（今四川宜宾）时。词中以豪健的笔力，展示出作者面对人生磨难时旷达、倔强、伟岸的襟怀，表达了荣辱不萦于怀、浮沉不系于心的人生态度。整首词笔墨酣畅淋漓，洋溢着豪迈乐观的情绪。开头三句描写开阔的远景：雨后新晴，秋空如洗，彩虹挂天，青山如黛。词人不说“秋空净”，而曰“净秋空 ”，笔势飞动，写出了烟消云散、玉宇为之澄清的动态感。“山染修眉新绿 ”，写远山如美女的长眉，反用《西京杂记 》卓文君“眉色如望远山”的故典，已是极妩媚之情态，而一个“染”字，更写出了经雨水洗刷的青山鲜活的生命力。接着写赏月。此时的月亮是刚过中秋的八月十七的月亮，为了表现它清辉依然，词人用主观上的赏爱弥补自然的缺憾，突出欣赏自然美景的娱悦心情，他接连以三个带有感情色彩的问句发问。三个问语如层波叠浪，极写月色之美和自得其乐的骚人雅兴。嫦娥驾驶玉轮是别开生面的奇想。历来诗人笔下的嫦娥都是“姮娥孤栖”，“嫦娥倚泣”的形象，此处作者却把她从寂寞清冷的月宫中走出来，并兴高采烈地驾驶一轮玉盘，驰骋长空。旧典翻新，非大手笔不能为也。此下转而写月下游园、欢饮和听曲之乐 。“年少从我追游，晚凉幽径，绕张园森木 ”，用散文句法入词，信笔挥洒，写洒脱不羁的词人，正带着一群愉快的年轻人 ，在张园密茂的树林中徜徉 。“共倒金荷，家万里，难得尊前相属 ”，离家万里，难得有今宵开怀畅饮！“老子平生，江南江北，最爱临风笛 ！”三句把词人豪迈激越之情推向顶峰。这三句是此词最精彩之处 。《世说新语》记载东晋瘐亮在武昌时，于气佳景清之秋夜，登南楼游赏，瘐亮曰 ：“老子于此处兴复不浅 。”老子 ，犹老夫，语气间隐然有一股豪气在。作者说自己这一生走南闯北，偏是最爱听那临风吹奏的曲子 。“最爱临风笛”句，雄浑潇洒，豪情满怀，表现出词人处逆境而不颓唐的乐观心情。最后一笔带到那位善吹笛的孙彦立：“孙郎微笑，坐来声喷霜竹 。”孙郎感遇知音，喷发奇响，那悠扬的笛声回响不绝。此词以惊创为奇，其神兀傲，其气崎奇，玄思瑰句，排斥冥筌，自得意表，于壮阔的形象中勃发出一种傲岸不羁之气。作者自诩本篇“或可继东坡赤壁之歌 ”，确乎道出了此词的风格所在。词人与苏东坡一样，饱经政治风雨的摧折，却仍保持着那种倔强兀傲、旷达豪迈的个性，这一点，充分体现在他的诗词创作中。 | 【注释】原序：八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。此词写于作者于绍圣元年（1094）谪居地处西南的戎州（今四川宜宾）时。词中以豪健的笔力，展示出作者面对人生磨难时旷达、倔强、伟岸的襟怀，表达了荣辱不萦于怀、浮沉不系于心的人生态度。整首词笔墨酣畅淋漓，洋溢着豪迈乐观的情绪。开头三句描写开阔的远景：雨后新晴，秋空如洗，彩虹挂天，青山如黛。词人不说“秋空净”，而曰“净秋空 ”，笔势飞动，写出了烟消云散、玉宇为之澄清的动态感。“山染修眉新绿 ”，写远山如美女的长眉，反用《西京杂记 》卓文君“眉色如望远山”的故典，已是极妩媚之情态，而一个“染”字，更写出了经雨水洗刷的青山鲜活的生命力。接着写赏月。此时的月亮是刚过中秋的八月十七的月亮，为了表现它清辉依然，词人用主观上的赏爱弥补自然的缺憾，突出欣赏自然美景的娱悦心情，他接连以三个带有感情色彩的问句发问。三个问语如层波叠浪，极写月色之美和自得其乐的骚人雅兴。嫦娥驾驶玉轮是别开生面的奇想。历来诗人笔下的嫦娥都是“姮娥孤栖”，“嫦娥倚泣”的形象，此处作者却把她从寂寞清冷的月宫中走出来，并兴高采烈地驾驶一轮玉盘，驰骋长空。旧典翻新，非大手笔不能为也。此下转而写月下游园、欢饮和听曲之乐 。“年少从我追游，晚凉幽径，绕张园森木 ”，用散文句法入词，信笔挥洒，写洒脱不羁的词人，正带着一群愉快的年轻人 ，在张园密茂的树林中徜徉 。“共倒金荷，家万里，难得尊前相属 ”，离家万里，难得有今宵开怀畅饮！“老子平生，江南江北，最爱临风笛 ！”三句把词人豪迈激越之情推向顶峰。这三句是此词最精彩之处 。《世说新语》记载东晋瘐亮在武昌时，于气佳景清之秋夜，登南楼游赏，瘐亮曰 ：“老子于此处兴复不浅 。”老子 ，犹老夫，语气间隐然有一股豪气在。作者说自己这一生走南闯北，偏是最爱听那临风吹奏的曲子 。“最爱临风笛”句，雄浑潇洒，豪情满怀，表现出词人处逆境而不颓唐的乐观心情。最后一笔带到那位善吹笛的孙彦立：“孙郎微笑，坐来声喷霜竹 。”孙郎感遇知音，喷发奇响，那悠扬的笛声回响不绝。此词以惊创为奇，其神兀傲，其气崎奇，玄思瑰句，排斥冥筌，自得意表，于壮阔的形象中勃发出一种傲岸不羁之气。作者自诩本篇“或可继东坡赤壁之歌 ”，确乎道出了此词的风格所在。词人与苏东坡一样，饱经政治风雨的摧折，却仍保持着那种倔强兀傲、旷达豪迈的个性，这一点，充分体现在他的诗词创作中。"
        },
        {
            "title": "雨中登岳阳楼望君山二首",
            "content": "投荒万死鬓毛斑，生入瞿塘滟滪关。未到江南先一笑，岳阳楼上对君山。",
            "comment": ""
        },
        {
            "title": "雨中登岳阳楼望君山二首",
            "content": "满川风雨独凭栏，绾结湘娥十二鬟。可惜不当湖水面，银山堆里看青山。",
            "comment": ""
        },
        {
            "title": "满庭芳 茶",
            "content": "北苑春风，方圭圆璧，万里名动京关。碎身粉骨，功合上凌烟。尊俎风流战胜，降春睡、开拓愁边。纤纤捧，研膏溅乳，金缕鹧鸪斑。相如，虽病渴，一觞一咏，宾有群贤。为扶起灯前，醉玉颓山。搜搅心中万卷，还倾动、三峡词源。归来晚，文君未寝，相对小窗前。",
            "comment": " | 【注释】此篇为咏茶词。词中以茶为中心，纵横于名物之中，出入于典故之间，写尽古今风流。词的上片极言茶之风神，下片写邀朋呼侣集茶盛会。“北苑春风，方圭圆璧，万里名动京关”。词先从茶的名贵说起，北苑在建州，即今福建建瓯，是贡茶的主要产地。由于是贡品，故采择十分讲究，据蔡襄《北苑焙新茶诗》序云 ：“北苑（茶）发早而味尤佳，社（立春后第五个戊日为春社日）前十五日，即采其牙，日数千工，聚而造之，逼社（临近社日）即入贡 。”因此“春风”二字，即指社前之茶。如此讲究产地节令 ，且“日费数千工 ”，制成的方圆茶饼，蔡絛《铁围山丛谈 》卷六且云“岁但可十百饼”，故无怪要声传万里名动汴京了。圭方璧圆，以喻茶饼形状。“碎身粉骨”二句写得刻至，以研磨制茶之法攀合将相报国之事，以贡茶之贵比之开业之功，着意联想生发，避实就虚。接着写茶之用，“尊俎风流战胜”是“战胜风流尊俎”的倒装，意指茶能解酒驱睡、清神醒脑，排忧解愁。“战胜”、“开边”，字面切合凌烟功臣 。以下说更有红巾翠袖，纤纤玉指，研茶沏水，捧精美茶盏 ，侍奉身前，堪称一时雅事。“鹧鸪斑”，以其纹色代指茶盏，极珍贵。好茶叶之外，还要有好水，好茶具，好的捧盏人，这才是品茶之道。下片写邀朋呼侣集茶盛会。这里写自己雅集品茶，却翻出司马相如的风流情事。茶可解渴，故以“相如病渴 ”引起。司马相如“常有消渴疾”，见《史记》列传。紧接着带出他的宴宾豪兴，又暗暗折入茶会行令的本题 。“为扶起灯前”下四句，是承接字面，明写司马相如的酒兴文才，实暗指茶客们酣饮集诗、比才斗学的雅兴 。“一觞一咏”两句，用王羲之《兰亭集序 》之文典“醉玉颓山 ”，用《世说新语·容止》中嵇康之事典。“搜搅胸中万卷”，用卢仝《走笔谢孟谏议寄新茶 》诗“ 三碗搜枯肠，唯有文字五千卷”。“还倾动三峡词源”，用杜甫《醉歌行》“词源倒流三峡水 ”。以上连用四个典故，真是“无一字无来处”。最后带出卓文君，呼应相如，为他们的风流茶会作结，全词亦至此归结为一。这首词虽题为咏茶，却通篇不着一个茶字，翻转于名物之中，出入于典故之间，不即不离，愈出愈奇。特别是用司马相如集宴事绾合品茶盛会，专写古今风流，可谓得咏物词之神韵。 | 【注释】此篇为咏茶词。词中以茶为中心，纵横于名物之中，出入于典故之间，写尽古今风流。词的上片极言茶之风神，下片写邀朋呼侣集茶盛会。“北苑春风，方圭圆璧，万里名动京关”。词先从茶的名贵说起，北苑在建州，即今福建建瓯，是贡茶的主要产地。由于是贡品，故采择十分讲究，据蔡襄《北苑焙新茶诗》序云 ：“北苑（茶）发早而味尤佳，社（立春后第五个戊日为春社日）前十五日，即采其牙，日数千工，聚而造之，逼社（临近社日）即入贡 。”因此“春风”二字，即指社前之茶。如此讲究产地节令 ，且“日费数千工 ”，制成的方圆茶饼，蔡絛《铁围山丛谈 》卷六且云“岁但可十百饼”，故无怪要声传万里名动汴京了。圭方璧圆，以喻茶饼形状。“碎身粉骨”二句写得刻至，以研磨制茶之法攀合将相报国之事，以贡茶之贵比之开业之功，着意联想生发，避实就虚。接着写茶之用，“尊俎风流战胜”是“战胜风流尊俎”的倒装，意指茶能解酒驱睡、清神醒脑，排忧解愁。“战胜”、“开边”，字面切合凌烟功臣 。以下说更有红巾翠袖，纤纤玉指，研茶沏水，捧精美茶盏 ，侍奉身前，堪称一时雅事。“鹧鸪斑”，以其纹色代指茶盏，极珍贵。好茶叶之外，还要有好水，好茶具，好的捧盏人，这才是品茶之道。下片写邀朋呼侣集茶盛会。这里写自己雅集品茶，却翻出司马相如的风流情事。茶可解渴，故以“相如病渴 ”引起。司马相如“常有消渴疾”，见《史记》列传。紧接着带出他的宴宾豪兴，又暗暗折入茶会行令的本题 。“为扶起灯前”下四句，是承接字面，明写司马相如的酒兴文才，实暗指茶客们酣饮集诗、比才斗学的雅兴 。“一觞一咏”两句，用王羲之《兰亭集序 》之文典“醉玉颓山 ”，用《世说新语·容止》中嵇康之事典。“搜搅胸中万卷”，用卢仝《走笔谢孟谏议寄新茶 》诗“ 三碗搜枯肠，唯有文字五千卷”。“还倾动三峡词源”，用杜甫《醉歌行》“词源倒流三峡水 ”。以上连用四个典故，真是“无一字无来处”。最后带出卓文君，呼应相如，为他们的风流茶会作结，全词亦至此归结为一。这首词虽题为咏茶，却通篇不着一个茶字，翻转于名物之中，出入于典故之间，不即不离，愈出愈奇。特别是用司马相如集宴事绾合品茶盛会，专写古今风流，可谓得咏物词之神韵。"
        },
        {
            "title": "虞美人 宜州见梅作",
            "content": "天涯也有江南信，梅破知春近。夜阑风细得香迟，不道小来开遍向南枝。玉台弄粉花因妒，飘到眉心住。平生个里愿杯深，去国十年老尽少年心。",
            "comment": " | 【注释】此词为山谷因写《承天院塔记》被朝廷指为“幸灾谤国”而贬谪地处西南的边地宜州后所作。全词以咏梅为中民，把天涯与江南、垂老与少年、去国十年与平生作了一个对比性总结，既表现出天涯见梅的喜悦，朝花夕拾的欣慰，又抒写不胜今昔之慨，表现出作者心中郁结的不平与愤懑。“天涯也有江南信，梅破知春近 ”。宜州地近海南，去京国数千里，说是“天涯”不算夸张。到贬所居然能看到江南常见的梅花，作者很诧异 。“梅破知春 ”，这不仅是以江南梅花多在冬末春初开放，意谓春天来临 ；而且是侧重于地域的联想 ，意味着“天涯”也无法隔断“江南”与我的联系（作者为江西修水人，地即属江南）。“也有 ”，是始料未及、喜出望外的口吻，显见环境比预料的好。紧接二句则由“梅破 ”，写到梅开。梅花开得那样早，那样突然，夜深时嗅到一阵暗香，没能想到什么缘故 ，及至“晓来”才发现向阳的枝头已开繁了。虽则“开遍”，却仅限于“向南枝”，不失为早梅，令人感到新鲜，喜悦 。“夜阑（其时声息俱绝，暗香易闻）风细（恰好传递清香 ）”时候才“得香 ”，故云“迟 ”。此处用笔细致。“也有”表现出第一次惊喜，“不道 ”则表现出又一次意外，作者惊喜不迭之情，溢于言表。至此，作者已满怀江南之春心。一个关于梅花的浪漫故事 ，遂见于作者笔端。《太平御览·时序部》引《杂五行书》：“宋武帝女寿阳公主人日卧于含章殿檐下。梅花落公主额上 ，成五出花，拂之不去。”一句“玉台弄粉花应妒，飘到眉心住”不但将旧典翻出新意，而且还表现出一个被贬的老人观梅以致忘怀得失的心情，暗伏下文“少年心”三字。想到往日赏梅，对着如此美景 （“个里”，此中，这样的情景中 ），总想把酒喝个够 ；但现在不同了，经过十年的贬谪，宦海沉沦之后，不复有少年的兴致了。结尾在词情上是一大兜转 ，“老”加上“尽”的程度副词 ，更使拗折而出的郁愤之情得到充分表现。用“愿杯深”来代言兴致好，亦形象有味。这首词写得极为深挚，是山谷孤清抑郁的人格风貌的写照。全词由景入手，婉曲细腻；以情收结，直抒胸臆。整首词风格疏宕，颇具韵味。 | 【注释】此词为山谷因写《承天院塔记》被朝廷指为“幸灾谤国”而贬谪地处西南的边地宜州后所作。全词以咏梅为中民，把天涯与江南、垂老与少年、去国十年与平生作了一个对比性总结，既表现出天涯见梅的喜悦，朝花夕拾的欣慰，又抒写不胜今昔之慨，表现出作者心中郁结的不平与愤懑。“天涯也有江南信，梅破知春近 ”。宜州地近海南，去京国数千里，说是“天涯”不算夸张。到贬所居然能看到江南常见的梅花，作者很诧异 。“梅破知春 ”，这不仅是以江南梅花多在冬末春初开放，意谓春天来临 ；而且是侧重于地域的联想 ，意味着“天涯”也无法隔断“江南”与我的联系（作者为江西修水人，地即属江南）。“也有 ”，是始料未及、喜出望外的口吻，显见环境比预料的好。紧接二句则由“梅破 ”，写到梅开。梅花开得那样早，那样突然，夜深时嗅到一阵暗香，没能想到什么缘故 ，及至“晓来”才发现向阳的枝头已开繁了。虽则“开遍”，却仅限于“向南枝”，不失为早梅，令人感到新鲜，喜悦 。“夜阑（其时声息俱绝，暗香易闻）风细（恰好传递清香 ）”时候才“得香 ”，故云“迟 ”。此处用笔细致。“也有”表现出第一次惊喜，“不道 ”则表现出又一次意外，作者惊喜不迭之情，溢于言表。至此，作者已满怀江南之春心。一个关于梅花的浪漫故事 ，遂见于作者笔端。《太平御览·时序部》引《杂五行书》：“宋武帝女寿阳公主人日卧于含章殿檐下。梅花落公主额上 ，成五出花，拂之不去。”一句“玉台弄粉花应妒，飘到眉心住”不但将旧典翻出新意，而且还表现出一个被贬的老人观梅以致忘怀得失的心情，暗伏下文“少年心”三字。想到往日赏梅，对着如此美景 （“个里”，此中，这样的情景中 ），总想把酒喝个够 ；但现在不同了，经过十年的贬谪，宦海沉沦之后，不复有少年的兴致了。结尾在词情上是一大兜转 ，“老”加上“尽”的程度副词 ，更使拗折而出的郁愤之情得到充分表现。用“愿杯深”来代言兴致好，亦形象有味。这首词写得极为深挚，是山谷孤清抑郁的人格风貌的写照。全词由景入手，婉曲细腻；以情收结，直抒胸臆。整首词风格疏宕，颇具韵味。"
        },
        {
            "title": "满庭芳",
            "content": "初绾云鬟，才胜罗绮，便嫌柳陌花街。占春才子，容易托行媒。其奈风情债负，烟花部、不免差排。刘郎恨，桃花片片，随水染尘埃。风流，贤太守，能笼翠羽，宜醉金钗。且留取垂杨，掩映厅阶。直待朱轓去後，从伊便、窄袜弓鞋。知恩否，朝云暮雨，还向梦中来。",
            "comment": ""
        },
        {
            "title": "减字木兰花",
            "content": "巫山古县。老杜淹留情始见。拨闷题诗。千古神交世不知。云阳台下。更值清明风雨夜。知道愁辛。果是当时作赋人。",
            "comment": ""
        },
        {
            "title": "喜太守毕朝散致政",
            "content": "功名富贵两蜗角，险阻艰难一酒杯。百体观来身是幻，万夫争处首先回。",
            "comment": ""
        },
        {
            "title": "王充道送水仙花五十枝欣然会心为之作咏",
            "content": "凌波仙子生尘袜，水上轻盈步微月。是谁招此断肠魂，种作寒花寄愁绝。含香体素欲倾城，山矾是弟梅是兄。坐对真成被花恼，出门一笑大江横。",
            "comment": ""
        },
        {
            "title": "念奴娇",
            "content": "吹笛，有名酒酌之断虹霁雨，净秋空，山染修眉新绿。桂影扶疏，谁便道，今昔清辉不足？万里青天，姮娥何处，驾此一轮玉？寒光凌乱，为谁偏照醽律？年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。",
            "comment": ""
        },
        {
            "title": "南乡子",
            "content": "诸将说封侯，短笛长歌独倚楼。万事尽随风雨去，休休，戏马台南金络头。催酒莫迟留，酒味今秋似去秋。花向老人头上笑，羞羞，白发簪花不解愁。",
            "comment": " | 【注释】原序：重阳日，宜州城楼宴集，即席作。这首词是作者的一首绝笔词。词中对自己一生经历的风雨坎坷，表达了无限深沉的感慨，对功名富贵予以鄙弃，抒发了纵酒颓放、笑傲人世的旷达之情。词的开头两句就描绘了一组对立的形象：诸将在侃侃而谈，议论立功封侯，而自己却悄然独立，和着笛声，倚楼长歌。对比何等鲜明，大有“举世皆浊我独清 ，众人皆醉我独醒 ”（《楚辞·渔父》）的意味。在封建社会中，封侯显贵历来是人生追求的目标，但在作者眼中，这一切都只是梦幻一场，所以他此时只在一边冷眼旁观，沉醉在音乐之中。这一组对比用反差强烈的色调进行描绘，互为反衬，突出了词人耿介孤高的形象。此词借助笛声与歌声把我们带入了一个悠长深远的意境中，超然之情蕴含于这不言之中，自有一种韵外之致，味外之旨 。“吹笛倚楼”用唐赵嘏《长安秋望》诗中的名句“残星几点雁横塞，长笛一声人倚楼”，正切本词写重九登高远望之意。“万事尽随风雨去 ，休休，戏马台南金络头。”一切的是非得失、升沉荣辱，都淹没在时光流逝的波涛中。“休休”，算了吧，还有什么可说呢！即使是象宋武帝刘裕在彭城戏马台欢宴重阳的盛会，也成为历史的陈迹而一去不复返了。用“戏马台”之典正切重阳宴集之题，而“金络头”，用鲍照《结客少年场行》“骢马金络头，锦带佩吴钩 ”，既切戏马台之马，又照应开头说封侯的“诸将”。作受受佛老思想的浸润，人生观中有着消极虚无的一面，随着政治上的连遭打击，这种思想时有流露。这里表现的就是这种思想感情，但更为含蓄深婉。下片遂转而为开朗达观。词人举杯劝酒 ：“催酒莫迟留，酒味今秋似去秋”（一作“酒似今秋胜去秋”）。过去的就让它过去吧，还是开怀痛饮，莫辜负这大好秋光和杯中酿。以功名之虚无，对美酒之可爱，本于晋人张翰“ 使我有身后名 ，不如即时一杯酒”之语（见《世说新语·仕诞》）。古人咏重九，常由美酒而兼及黄花，作者沿用此法，却又翻出新意。他运用拟人手法，借花自嘲。词人老兴勃发，插花于头，而花却笑他偌大年纪还要簪花自娱。其造语则是脱胎于苏轼的两句诗：“人老簪花不自羞，花应羞上老人头。”（《吉祥寺赏牡丹》）词人热爱生活的不服老精神跃然纸上，他并不因处境的拂逆和年事的增高而消沉，相反觉得秋光和美酒都与去年不殊，表现出开朗豁达的胸襟。这首词“以诗为词”的创作方法，从遣词造句到意境格调都体现出诗的特点。这首词不借助景物渲染，而直抒胸臆，风格豪放中有峭健。 | 【注释】原序：重阳日，宜州城楼宴集，即席作。这首词是作者的一首绝笔词。词中对自己一生经历的风雨坎坷，表达了无限深沉的感慨，对功名富贵予以鄙弃，抒发了纵酒颓放、笑傲人世的旷达之情。词的开头两句就描绘了一组对立的形象：诸将在侃侃而谈，议论立功封侯，而自己却悄然独立，和着笛声，倚楼长歌。对比何等鲜明，大有“举世皆浊我独清 ，众人皆醉我独醒 ”（《楚辞·渔父》）的意味。在封建社会中，封侯显贵历来是人生追求的目标，但在作者眼中，这一切都只是梦幻一场，所以他此时只在一边冷眼旁观，沉醉在音乐之中。这一组对比用反差强烈的色调进行描绘，互为反衬，突出了词人耿介孤高的形象。此词借助笛声与歌声把我们带入了一个悠长深远的意境中，超然之情蕴含于这不言之中，自有一种韵外之致，味外之旨 。“吹笛倚楼”用唐赵嘏《长安秋望》诗中的名句“残星几点雁横塞，长笛一声人倚楼”，正切本词写重九登高远望之意。“万事尽随风雨去 ，休休，戏马台南金络头。”一切的是非得失、升沉荣辱，都淹没在时光流逝的波涛中。“休休”，算了吧，还有什么可说呢！即使是象宋武帝刘裕在彭城戏马台欢宴重阳的盛会，也成为历史的陈迹而一去不复返了。用“戏马台”之典正切重阳宴集之题，而“金络头”，用鲍照《结客少年场行》“骢马金络头，锦带佩吴钩 ”，既切戏马台之马，又照应开头说封侯的“诸将”。作受受佛老思想的浸润，人生观中有着消极虚无的一面，随着政治上的连遭打击，这种思想时有流露。这里表现的就是这种思想感情，但更为含蓄深婉。下片遂转而为开朗达观。词人举杯劝酒 ：“催酒莫迟留，酒味今秋似去秋”（一作“酒似今秋胜去秋”）。过去的就让它过去吧，还是开怀痛饮，莫辜负这大好秋光和杯中酿。以功名之虚无，对美酒之可爱，本于晋人张翰“ 使我有身后名 ，不如即时一杯酒”之语（见《世说新语·仕诞》）。古人咏重九，常由美酒而兼及黄花，作者沿用此法，却又翻出新意。他运用拟人手法，借花自嘲。词人老兴勃发，插花于头，而花却笑他偌大年纪还要簪花自娱。其造语则是脱胎于苏轼的两句诗：“人老簪花不自羞，花应羞上老人头。”（《吉祥寺赏牡丹》）词人热爱生活的不服老精神跃然纸上，他并不因处境的拂逆和年事的增高而消沉，相反觉得秋光和美酒都与去年不殊，表现出开朗豁达的胸襟。这首词“以诗为词”的创作方法，从遣词造句到意境格调都体现出诗的特点。这首词不借助景物渲染，而直抒胸臆，风格豪放中有峭健。"
        },
        {
            "title": "病起荆江亭即事",
            "content": "翰墨场中老伏波，菩提坊里病维摩。近人积水无鸥鹭，时有归牛浮鼻过。闭门觅句陈无己，对客挥毫秦少游。正字不知温饱未，西风吹泪古藤州。",
            "comment": ""
        },
        {
            "title": "牧童",
            "content": "骑牛远远过前村，吹笛风斜隔陇闻。多少长安名利客，机关用尽不如君。",
            "comment": ""
        },
        {
            "title": "清明",
            "content": "佳节清明桃李笑，野田荒冢只生愁。雷惊天地龙蛇蛰，雨足郊原草木柔。人乞祭余骄妾妇，士甘焚死不公候。贤愚千载知谁是，满眼蓬蒿共一丘。",
            "comment": " | 【注释】[注释]（1）桃李笑：形容桃花、李花盛开。（2）冢：坟墓。（3）蛰：动物冬眠。（4）这句诗用的是《孟子》中的一个寓言，讲的是齐人在坟墓前乞求祭品充饥，反而在其妻妾面前夸耀有富人请他喝酒。（5）这句诗用的是春秋时的一个典故。志士介子推不贪公侯富贵，宁可被火焚死也不下山做官。（6）是：对，正确。（7）蓬蒿：“茼蒿”的俗称。此指杂草。[译文]清明时节，桃李含笑盛开，但野田荒坟却是一片凄凉，另人哀愁的景象。唇雷惊天动地，惊醒了蛰伏的龙蛇，春天雨水充足，郊外原野上的草木长得很柔嫩。过去有个齐国人在坟墓前乞求祭品充饥，回家却向妻妾炫耀，说富人请他喝酒与此相反，晋国志士介子推不贪公侯富贵，宁可被火焚死也不下山做官。悠悠千载，贤愚混杂，谁是谁非？最后都是掩埋在长满野草的荒坟中。 | 【注释】[注释]（1）桃李笑：形容桃花、李花盛开。（2）冢：坟墓。（3）蛰：动物冬眠。（4）这句诗用的是《孟子》中的一个寓言，讲的是齐人在坟墓前乞求祭品充饥，反而在其妻妾面前夸耀有富人请他喝酒。（5）这句诗用的是春秋时的一个典故。志士介子推不贪公侯富贵，宁可被火焚死也不下山做官。（6）是：对，正确。（7）蓬蒿：“茼蒿”的俗称。此指杂草。[译文]清明时节，桃李含笑盛开，但野田荒坟却是一片凄凉，另人哀愁的景象。唇雷惊天动地，惊醒了蛰伏的龙蛇，春天雨水充足，郊外原野上的草木长得很柔嫩。过去有个齐国人在坟墓前乞求祭品充饥，回家却向妻妾炫耀，说富人请他喝酒与此相反，晋国志士介子推不贪公侯富贵，宁可被火焚死也不下山做官。悠悠千载，贤愚混杂，谁是谁非？最后都是掩埋在长满野草的荒坟中。"
        },
        {
            "title": "忆帝京",
            "content": "鸣鸠乳燕春闲暇。化作绿阴槐夏。寿酒舞红裳，睡鸭飘香麝。醉此洛阳人，佐郡深儒雅。况坐上、玉麟金马。更莫问、莺老花谢。万里相依，千金为寿，未厌玉烛传清夜。不醉欲言归，笑杀高阳社。",
            "comment": ""
        },
        {
            "title": "寄黄几复",
            "content": "我居北海君南海，寄雁传书谢不能。桃李春风一杯酒，江湖夜雨十年灯。持家但有四立壁，治病不蕲三折肱。想得读书头已白，隔溪猿哭瘴溪藤。",
            "comment": "：李白长流夜郎，杜甫在秦州作的《天末怀李白》诗里说：“凉风起天末，君子意如何？鸿雁几时到，江湖秋水多！”强调音书难达，说“鸿雁几时到”就行了。黄庭坚却用了与众不同的说法：“寄雁传书——谢不能。”意谓：我托雁儿捎一封信去，雁儿却谢绝了。“寄雁传书”，这典故太熟了，但继之以“谢不能”，立刻变陈熟为生新。黄庭坚是讲究“点铁成金”之法的，王若虚批评说：“鲁直论诗，有‘夺胎换骨’、‘点铁成金’之喻，世以为名言。以予观之，特剽窃之黠者耳。”（《滹南诗话》卷下）类似“剽窃”的情况当然是有的，但也不能一概而论。上面所讲的诗句，可算成功的例子。\r\n \r\n　　“寄雁传书”，作典故用，不过表示传递书信罢了。但相传大雁南飞，至衡阳而止。王勃《秋日登洪府滕王阁饯别序》云：“雁阵惊寒，声断衡阳之浦。”秦观《阮郎归》云：“衡阳犹有雁传书，郴阳和雁无。”黄庭坚的诗句，亦同此意；但把雁儿拟人化，写得更有情趣。\r\n \r\n　　第二联在当时就很有名。《王直方诗话》云：“张文潜谓余曰：黄九云：‘桃李春风一杯酒，江湖夜雨十年灯。’真奇语。”这两句诗所用的词都是常见的，甚至可说是“陈言”，谈不上“奇”。张耒称为“奇语”，当然是就其整体说的；可惜的是何以 “奇”，“奇”在何处，他没有讲。其实，正是黄庭坚这样遣词入诗，才创造出如此清新隽永的意境，给人以强烈的艺术感染。\r\n \r\n　　任渊说这“两句皆记忆往时游居之乐”，看来是弄错了。据《黄几复墓志铭》所载，黄几复于公元1076年（熙宁九年）“同学究出身，调程乡尉”；距作此诗刚好十年。结合诗意来看，黄几复“同学究出身”之时，是与作者在京城里相聚过的，紧接着就分别了，一别十年。这两句诗，上句追忆京城相聚之乐，下句抒写别后相思之深。诗人摆脱常境，不用“我们两人当年相会”之类的一般说法，却拈出“一杯酒”三字。“一杯酒”，这太常见了，但惟其常见，正可给人以丰富的暗示。沈约《别范安成》云：“勿言一樽酒，明日难重持。”王维《送元二使安西》云：“劝君更进一杯酒，西出阳关无故人。”杜甫《春日忆李白》云：“何时一樽酒，重与细论文？”故人相见，或谈心，或论文，总是要吃酒的。仅用“一杯酒”，就写出了两人相会的情景。诗人还选了“桃李”、“春风”两个词。这两个词，也很陈熟，但正因为熟，能够把阳春烟景一下子唤到读者面前，用这两个词给“一杯酒”以良辰美景的烘托，就把朋友相会之乐表现出来了。\r\n \r\n　　再试想，要用七个字写出两人离别和别后思念之殷，也不那么容易。诗人却选了“江湖”、“夜雨”、“十年灯”，作了动人的抒写。“江湖”一词，能使人想到流转和飘泊，杜甫《梦李白》云：“江湖多风波，舟楫恐失坠。”“夜雨”，能引起怀人之情，李商隐《夜雨寄北》云：“君问归期未有期，巴山夜雨涨秋池。”在“江湖”而听“夜雨”，就更增加萧索之感。“夜雨”之时，需要点灯，所以接着选了“灯”字。“灯”，这是一个常用词，而“十年灯”，则是作者的首创，用以和“江湖夜雨”相联缀，就能激发读者的一连串想象：两个朋友，各自飘泊江湖，每逢夜雨，独对孤灯，互相思念，深宵不寐。而这般情景，已延续了十年。\r\n \r\n　　温庭筠不用动词，只选择若干名词加以适当的配合，写出了“鸡声茅店月，人迹板桥霜”两句诗，真切地表现了“商山早行”的情景，颇为后人所称道。欧阳修有意学习，在《送张至秘校归庄》诗里写了“鸟声梅店雨，柳色野桥春”一联，终觉其在范围之内，他自己也不满意（参看《诗话总龟》、《存余堂诗话》）。黄庭坚的这一联诗，吸取了温诗的句法，却创造了独特的意境。“桃李”、“春风”、“一杯酒”，“江湖”、“夜雨”、“十年灯”，这都是些名词或名词性词组，其中的每一个词或词组，都能使人想象出特定的景象、特定的情境，展现了耐人寻味的艺术天地。\r\n \r\n　　同时这两句诗，还是相互对照的。两句诗除各自表现的情景之外，还从相互对照中显示出许多东西。第一、下句所写，分明是别后十年来的情景，包括眼前的情景；那么，上句所写，自然是十年前的情景。因此，上句无须说“我们当年相会”，而这层意思，已从与下句的对照中表现出来。第二、“江湖”除了前面所讲的意义之外，还有与京城相对的意义，所谓“身在江湖，心存魏阙”，就是明显的例证。“春风”一词，也另有含意。孟郊《登科后》诗云：“昔日龌龊不足夸，今朝放荡思无涯。春风得意马蹄疾，一日看尽长安花。”和下句对照，上句所写，时、地、景、事、情，都依稀可见：时，十年前的春季；地，北宋王朝的京城开封；景，春风吹拂、桃李盛开；事，友人“同学究出身”，把酒欢会；情，则洋溢于良辰美景、赏心乐事之中。\r\n \r\n　　“桃李春风”与“江湖夜雨”，这是“乐”与“哀”的对照；“一杯酒”与“十年灯”，这是 “一”与“多”的对照。“桃李春风”而共饮“一杯酒”，欢会极其短促。“江湖夜雨”而各对“十年灯”，飘泊极其漫长。快意与失望，暂聚与久别，往日的交情与当前的思念，都从时、地、景、事、情的强烈对照中表现出来，令人寻味无穷。张耒评为“奇语”，并非偶然。\r\n \r\n　　后四句，从“持家”、“治病”、“读书”三个方面表现黄几复的为人和处境。\r\n \r\n　　“持家，——但有四立壁”，“治病，——不蕲三折肱”。这两句，也是相互对照的。作为一个县的长官，家里只有立在那儿的四堵墙壁，这既说明他清正廉洁，又说明他把全部精力和心思用于“治病”和“读书”，无心、也无暇经营个人的安乐窝。“治病” 句化用《左传·定公十三年》记载的一句古代成语：“三折肱，知为良医。”意思是：一个人如果三次跌断胳膊，就可以断定他是个好医生，因为他必然积累了治疗和护理的丰富经验。在这里，当然不是说黄几复会“治病”，而是说他善“治国”，《国语·晋语》里就有“上医医国，其次救人”的说法。黄庭坚在《送范德孺知庆州》诗里也说范仲淹“平生端有活国计，百不一试埋九京”。作者称黄几复善“治病”、但并不需要“三折肱”，言外之意是：他已经有政绩，显露了治国救民的才干，为什么还不重用，老要他在下面跌撞呢？\r\n \r\n　　尾联以“想见”领起，与首句“我居北海君南海”相照应。在作者的想象里，十年前在京城的 “桃里春风”中把酒畅谈理想的朋友，如今已白发萧萧，却仍然象从前那样好学不倦！他“读书头已白”，还只在海滨作一个县令。其读书声是否还象从前那样欢快悦耳，没有明写，而以“隔溪猿哭瘴溪藤”作映衬，就给整个图景带来凄凉的氛围；不平之鸣，怜才之意，也都蕴含其中。\r\n \r\n　　黄庭坚推崇杜甫，以杜甫为学习榜样，七律尤其如此。但比较而言，他的学习偏重形式技巧方面。他说：“老杜作诗，退之作文，无一字无来处，盖后人读书少，故谓韩、杜自作此语耳。古之能为文章者，真能陶冶万物，虽取古人之陈言入于翰墨，如灵丹一粒，点铁成金也。”（《答洪驹父书》）而杜甫的杰出之处主要表现在以“穷年忧黎元”的激情，艺术地反映了安史之乱前后的广阔现实。诗的语言，也丰富多彩，元稹就赞赏“怜渠直道当时语，不着心源傍古人”的一面。当然，杜甫的不少律诗，也是讲究用典的；黄庭坚把这一点推到极端，追求“无一字无来处”，其流弊是生硬晦涩，妨碍了真情实感的生动表达。但这也不能一概而论。例如这首《寄黄几复》，就可以说是“无一字无来处”。但并不觉晦涩；有的地方，还由于活用典故而丰富了诗句的内涵；而取《左传》、《史记》、《汉书》中的散文语言入诗，又给近体诗带来苍劲古朴的风味。\r\n \r\n　　黄庭坚主张“宁律不谐而不使句弱”。他的不谐律是有讲究的，方东树就说他“于音节尤别创一种兀傲奇崛之响，其神气即随此以见”。在这一点上，他也学习杜甫。杜甫首创拗律，如“落花游丝白日静，鸣鸠乳燕青春深”，“有时自发钟磐响，落日更见渔樵人”等句，从拗折之中，见波峭之致。黄庭坚推而广之，于当用平字处往往易以仄字，如“只今满坐且尊酒，后夜此堂空月明”，“黄流不解涴明月，碧树为我生凉秋”，“清谈落笔一万字，白眼举觞三百杯”等都句法拗峭而音响新异，具有特殊的韵味。这首《寄黄几复》亦然。“持家”句两平五仄，“治病”句也顺中带拗，其兀傲的句法与奇峭的音响，正有助于表现黄几复廉洁干练，刚正不阿的性格。\r\n \r\n　　黄庭坚与黄几复交情很深，为他写过不少诗，如《留几复饮》、《再留几复饮》、《赠别几复》等等。这首《寄黄几复》，称赞黄几复廉正、干练、好学，而对其垂老沉沦的处境，深表惋惜。情真意厚，感人至深。而在好用书卷，以故为新，运古于律，拗折波峭等方面，又都表现出黄诗的特色，可视为黄庭坚的代表作。"
        },
        {
            "title": "鄂州南楼书事四首",
            "content": "四顾山光接水光，凭栏十里芰荷香。清风明月无人管，并作南来一味凉。",
            "comment": " | 【注释】[注释]（1）鄂州：今湖北武汉市长江以南地区。南楼书事：写于南楼的情事。（2）芰[音“季”]荷：出水的荷。指荷叶或荷花。[译文]登楼放眼四面观望，看见山上的风光和水面上的风光连成一片，靠着栏杆，闻到十里湖面上飘来飘去的阵阵荷花的清香。晚上，明月当空，清风徐来。我无拘无束，逍遥自在，清风明月使南楼成了一个清凉的世界。 | 【注释】[注释]（1）鄂州：今湖北武汉市长江以南地区。南楼书事：写于南楼的情事。（2）芰[音“季”]荷：出水的荷。指荷叶或荷花。[译文]登楼放眼四面观望，看见山上的风光和水面上的风光连成一片，靠着栏杆，闻到十里湖面上飘来飘去的阵阵荷花的清香。晚上，明月当空，清风徐来。我无拘无束，逍遥自在，清风明月使南楼成了一个清凉的世界。"
        },
        {
            "title": "赋未见君子忧心靡乐八韵寄李载",
            "content": "纷纷车马客，如集市人博。彼虽有求来，我但快一噱。忽逢堳学子，时亦撼关钥。何当携手期，濠上得鱼乐。",
            "comment": ""
        },
        {
            "title": "双涧寺二首",
            "content": "山韵江深屋翠崖，夜钟声自瓮中来。长松偃蹇苍龙卧，六月涧泉轰怒雷。",
            "comment": ""
        },
        {
            "title": "题海首座壁",
            "content": "骑虎度诸岭，入鸥同一波。香寒明鼻观，日永称头陀。",
            "comment": ""
        },
        {
            "title": "重赠徐天隐",
            "content": "建极临万邦，稽古陛下圣。除书日日下，有耳家相庆。满意见升平，父老扶杖听。平生所传闻，似仁祖德性。定鼎百世长，橐弓四夷静。执事当前朝，官冷殊未称。破帽风攲攲，简易不骑乘。危颠相扶持，泉石供嘲咏。成乐涧阿中，傲世似未敬。收潦下秋船，期公拜嘉命。开元贞观事，身得见全盛。闭门长蓬蒿，或许老夫病。",
            "comment": ""
        },
        {
            "title": "秋声轩",
            "content": "谁居空闲扇橐龠，情与无情并时作。是声皆自根极来，更莫辛勤问南郭。",
            "comment": ""
        },
        {
            "title": "题刘氏所藏展子虔感应观音二首",
            "content": "群盗挽弓江簸船，丹青当在普通前。谁能与作赤挽板，老笔犹堪寿百年。",
            "comment": ""
        },
        {
            "title": "题莲华寺",
            "content": "狂卒猝起金坑西，胁从数百马百蹄。所过州县不敢谁，肩舆掳载三十妻。伍生有胆无智略，谓河可冯虎可搏。身膏白刃浮屠前，此乡父老至今怜。",
            "comment": ""
        },
        {
            "title": "寄杜家父二首",
            "content": "红紫争春触处开，九衢终日犊车雷。闲情欲被春将去，鸟唤花惊只麽回。",
            "comment": ""
        },
        {
            "title": "清凉国师真赞",
            "content": "宝月清凉，寂照法界。以沙门相，藏世间解。谷响入耳，性不可为。青莲出水，深不可窥。万象纷披，花开古锦。启迫群氓，与甘露饮。哲人去矣，资何所参。即事之理，塔锁终南。",
            "comment": ""
        },
        {
            "title": "题子瞻墨竹",
            "content": "眼入毫端写竹真，枝掀叶举是精神。因知幻物出无象，问取人间老斲轮。",
            "comment": ""
        },
        {
            "title": "钱忠懿王画像赞",
            "content": "文武忠懿，堂堂如春。中有樗里，不以示人。雷行八区，震惊听闻。提十五州，共为帝民。送君者自崖而反，以安乐其子孙。九万里则风斯在下，眇大物而成仁。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "江都克家才，万卷书插架。愿言渠出仕，从舅问耕稼。谁云濒老境，此子即长夜。归欤淼前期，莳橘锄甘蔗。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "义松赞",
            "content": "西山之松，有岁寒之质。怀其同气耶，既分矣复合而为一。涔露云雨，老大霜雪。匠石辍斤，樵夫叹息。人之同气，去本未远。宰上之杞，蔽芾成阴。有其干戈日寻，余不知其何心。",
            "comment": ""
        },
        {
            "title": "几复读庄子戏赠",
            "content": "蜩化抢榆枋，鹏化抟扶摇。大椿万岁寿，粪英不重朝。有待於无待，定非各逍遥。譬如宿舂粮，所诣岂得辽。漆园槁项翁，闻风独参寥。物情本不齐，显者桀与尧。烈风号万窍，杂然吹籁箫。声随器形异，安可一律调。何尝用吾私，总领使同条。惜哉向郭误，斯文晚未昭。胡不弃影事，直以神理超。木资不才生，雁得不才死。投身死生中，未可优劣比。深藏无所用，一寓不得已。逍遥同我谁，岁暮於吾子。",
            "comment": ""
        },
        {
            "title": "伏仙岩颂",
            "content": "生死浪中涅盘宅，与人司黑非同白。谁令避世作聋盲，独来寒岩伏石壁。",
            "comment": ""
        },
        {
            "title": "和柳子玉官舍十首之怪石",
            "content": "山阿有人著薜荔，庭下缚虎眠莓苔。手磨心语知许事，曾见汉唐池馆来。",
            "comment": ""
        },
        {
            "title": "赠高子勉四首",
            "content": "张侯海内长句，晁子庙中雅歌。高郎少加笔力，我知三杰同科。",
            "comment": ""
        },
        {
            "title": "吏部苏尚书右选胡侍郎皆和鄙句次韵道谢",
            "content": "不待烹茶唤睡回，天宫两宰和诗来。清如接笕通春溜，快似挥刀斫怒雷。",
            "comment": ""
        },
        {
            "title": "大秀宫",
            "content": "玉笥山前大白峰，望仙桥下水溶溶。前溪流水後溪月，五步白云三步松。半夜佩环朝上阙，插天楼阁度疏钟。梦余彷佛钧天奏，如在蓬莱第几重。",
            "comment": ""
        },
        {
            "title": "圣柬将寓于卫行乞食于齐有可怜之色再次韵感",
            "content": "风雨桃李华，佳人来何暮。安齐果未安，寓卫岂所寓。张侯室县磬，得酒美无度。常忧腐肠死，须我嫁阿骛。双鱼传尺素，何处迷春渚。啼鸟劝不归，晓鞍逐行旅。遥知登楼兴，信美非吾土。",
            "comment": "【注释】原题：圣柬将寓于卫行乞食于齐有可怜之色再次韵感春五首赠之 | 【注释】原题：圣柬将寓于卫行乞食于齐有可怜之色再次韵感春五首赠之"
        },
        {
            "title": "阻风入长芦寺",
            "content": "福公开百室，不借邻国权。法筵森龙象，天乐下管弦。我来雨花地，依旧薰炉烟。金碧动江水，钟鱼到客船。茗椀洗昏著，经行数徂年。岁寒风落山，故乡喜言旋。林回负赤子，白璧乃可捐。侍亲如履冰，风雨淼暗川。",
            "comment": ""
        },
        {
            "title": "六月十七日昼寝",
            "content": "红尘席帽乌韡里，想见沧洲白鸟双。马齕枯萁喧午枕，梦成风雨浪翻江。",
            "comment": ""
        },
        {
            "title": "行迈杂篇六首",
            "content": "簇簇深红间浅红，苦才多思是春风。千村万落花相照，尽日经行锦绣中。",
            "comment": ""
        },
        {
            "title": "书睢阳事後",
            "content": "莫道睢阳覆我师，再兴唐祚匪公谁。流离颠沛义不辱，去就死生心自知。政使贺兰非长者，岂妨南八是男儿。乾坤震荡风尘晦，愁绝宗臣陷贼诗。",
            "comment": ""
        },
        {
            "title": "读晋史",
            "content": "天下放玄虚，谁知与道俱。唯余范武子，乃是晋诸儒。",
            "comment": ""
        },
        {
            "title": "荆州即事药名诗八首",
            "content": "使君子百姓，请雨不旋复。守田意饱满，高壁挂龙骨。",
            "comment": ""
        },
        {
            "title": "子瞻题狄引进雪林石屏要同作",
            "content": "翠屏临研滴，明窗翫寸阴。意境可千里，摇落江上林。百醉歌舞罢，四郊风雪深。将军貂狐暖，士卒多苦心。",
            "comment": ""
        },
        {
            "title": "忆邢惇夫",
            "content": "诗到随州更老成，江山为助笔纵横。眼看白璧埋黄壤，何况人间父子情。",
            "comment": ""
        },
        {
            "title": "赠知命弟离戎州",
            "content": "道人终岁学陶朱，西子同舟泛五湖。船窗卧读书万卷，还有新诗来起予。",
            "comment": ""
        },
        {
            "title": "明叔知县和示过家上冢二篇复次韵",
            "content": "女萝上杉松，野葛蔓畦胧。蛛丝网祠屋，芝菌生画拱。去国二十年，雪涕夙严奉。更历饱艰难，抑搔知痒痛。闻道下士笑，转物大人勇。平生随风波，归来梦犹凶。持此寸草心，负荷九鼎重。柔嘉无牛羊，保身以为供。",
            "comment": ""
        },
        {
            "title": "寄张仲谋",
            "content": "好在张公子，清秋应苦吟。衣穿慈母线，囊罄旅人金。早晚辞天阙，归来慰陆沈。黄花一樽酒，期与尔同斟。",
            "comment": ""
        },
        {
            "title": "题罗公山古柏庵二首",
            "content": "千年鹿死尚精神，睡足苍龙半屈伸。百年妖狐住不得，个中曾卧谪仙人。",
            "comment": ""
        },
        {
            "title": "谢王舍人剪送状元红",
            "content": "清香拂袖剪来红，似绕名园晓露丛。欲作短章凭阿素，缓歌夸与落花风。",
            "comment": ""
        },
        {
            "title": "戏和舍弟船场探春二首",
            "content": "雨余禽语催天晓，月上梨花放夜阑。莫听游人待妍暖，十分倾酒对春寒。",
            "comment": ""
        },
        {
            "title": "和师厚秋半时复官分司西都",
            "content": "遥知得谢分西洛，无复肯弹冠一尘。园地除瓜犹入市，水田收秫未全贫。杜陵白发垂垂老，张翰黄花句句新。还与老农争坐席，青林同社赛田神。",
            "comment": ""
        },
        {
            "title": "寿禅师悟道颂",
            "content": "朴落非他物，纵横不是尘。山河及大地，全露法王身。",
            "comment": ""
        },
        {
            "title": "衡山",
            "content": "万丈融峰插紫霄，路当穷处架仙桥。上观碧落星辰近，下视红尘世界遥。螺簇山低青点点，线拖远水白迢迢。当门老桧枝难长，绝顶寒松叶不雕，才到秋初霜已降，每逢春尽雪方消。猥岩老衲针常把，度夏禅僧扇懒摇。雷向池中兴雨泽，鸟於窗外奏萧韶。游人未必长居此，暂借禅房宿两宵。",
            "comment": ""
        },
        {
            "title": "放言十首",
            "content": "蝉声已纾迟，秋日行晼晚。长年困道路，驱马方更远。从事常厌烦，归心自如卷。旨甘良未丰，安得怀息偃。",
            "comment": ""
        },
        {
            "title": "墨蛇颂",
            "content": "此书惊蛇入草，书成不知绝倒。自疑怀素前身，今生笔法更老。",
            "comment": ""
        },
        {
            "title": "戏赠水牯庵",
            "content": "水牯从来犯稼苗，著绳只要鼻穿牢。行须万里无寸草，卧对十方同一槽。租税及时王事了，云山横笛月轮高。华亭浪说吹毛剑，不见全牛可下刀。",
            "comment": ""
        },
        {
            "title": "鄂州南楼书事四首",
            "content": "武昌参佐幕中画，我亦来追六月凉。老子平生殊不浅，诸君少住对胡床。",
            "comment": ""
        },
        {
            "title": "丰城",
            "content": "丰城邑岩岩，水种六万户。石堤眠长虹，辍棹日沈雾。令君政有声，新亭延客步。泪落世父碑，心倾文饶赋。忆昔两神兵，埋玉思武库。寒光射汉津，两贤纡一顾。张公拆中台，木拱孔章墓。不能从儿嬉，岁晚龙蛇去。空余寒泉泓，因雨长蛙鲋。铅刀藏宝室，万世同此度。",
            "comment": ""
        },
        {
            "title": "再和答为之",
            "content": "林君维闽英，数面成瓜葛。邻居接杖藜，过饭厌疏粝。读书饱工夫，论事极精核。奋身君子场，勇若怒未泄。穷年栖旅巢，由命非由拙。王良驱八骏，方驾度九折。学堂疏雨余，石砌长苔发。弟子肥如瓠，先生瘦惟骨。北门一都会，尘埃人卒卒。高盖如秋荷，势利相奔谒。惟君尚寂寞，来观草玄笔。斯文未易陈，正当高阁束。金马事陆沈，市门逐乾没。未须相贤愚，聊自嘲迂阔。忆昨戏赠诗，乃辱报明月。极知推挽意，我车君欲辖。屠龙真强言，奔马不及舌。赐书盈五车，直舍方二墨。意会便欣然，余事过窗日。尚恐素餐钱，诸生在城阙。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "霜威能折绵，风力欲冰酒。勤子来访道，枵然我何有。寝兴与时俱，由我屈伸肘。饭羹自知味，如此是道不。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "为慧林冲禅师烧香颂三首",
            "content": "昨夜三更狗吠雪，东家闭门推出月。是渠觉海性澄圆，衲子杀人须见血。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "咸宁走芦子，终日乔木阴。太丘心洒落，古松韵清深。聊持不俗耳，静听无弦琴。非今胡部律，而独可人心。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自居韵奉和之晚发咸宁行松径至芦子 | 【注释】原题：鄂州节推陈荣绪惠示沿檄崇阳道中六诗老懒不能追韵辄自居韵奉和之晚发咸宁行松径至芦子"
        },
        {
            "title": "观音赞",
            "content": "众生堕八难，身心俱丧失。惟有一念在，能呼观世音。火坑与刀山，猛兽诸毒药。众苦萃一身，呼者常不痛。何用呼菩萨，当自救痛者，不烦观音力。众生以二故，一身受众苦。若能真不二，则是观世音。八万四千人，同时俱起救。",
            "comment": ""
        },
        {
            "title": "见子瞻粲字韵诗和答三人四返不困而愈崛奇辄",
            "content": "人生等尺捶，岂耐日取半。谁能如秋虫，长夜向壁叹。朝四与暮三，适为狙公玩。臭腐暂神奇，暗噫即飘散。我观万世中，独立无介伴。小黠而大痴，夜气不及旦。低首甘豢养，尻脽登俎案。所以终日饮，醉眠朱碧乱。无人明此心，忍垢待濯盥。仰看东飞云，只使衣带缓。先生古人学，百氏一以贯。见义勇必为，少作衰俗懦。忠言愿回天，不忍敩吞炭。还从股肱郡，待诏图书馆。投壶得赐金，侏儒余饱暖。宁令东方公，但索长安粲。",
            "comment": "【注释】原题：见子瞻粲字韵诗和答三人四返不困而愈崛奇辄次韵寄彭门三首 | 【注释】原题：见子瞻粲字韵诗和答三人四返不困而愈崛奇辄次韵寄彭门三首"
        },
        {
            "title": "再和元礼春怀十首",
            "content": "滞梦停愁乱性灵，安眠灭念闭幽扃。体中忽觉有佳处，读易一肩如酒醒。",
            "comment": ""
        },
        {
            "title": "睡起",
            "content": "彷佛江南一梦中，虚堂尽日转温风。春深稍觉裌衣重，昼永不知樽酒空。",
            "comment": ""
        },
        {
            "title": "寄晁元中十首",
            "content": "沙拥大江水，泥封函谷关。古来世上雄，宰木风雨寒。鲁儒守一经，亦有涧谷盘。何事穷愁极，江南庾子山。",
            "comment": ""
        },
        {
            "title": "和朱宏夫真妄颂",
            "content": "须弥说法大海听，南箕吹折北斗柄。蟭螟千眼照世间，保君通达真妄竟。",
            "comment": ""
        },
        {
            "title": "奉约宣叔颂",
            "content": "贵魁梧，贱琐尾。强分别，蚿怜虺。雨新霁，月未死。欲循城，将数子。烦置酒，摘苍耳。",
            "comment": ""
        },
        {
            "title": "送张仲谋",
            "content": "竹鸡相呼泥滑滑，夜雨连明溪涨阔。门前马作远行嘶，乃是张侯来访别。入门下马未暖席，猛如秋鹰欲飞掣。黄花可浮惜别杯，官沽苦酸不堪设。张侯少年气高秀，太菙孤峰带冰雪。袖中日日有新诗，正与秋虫同一律。吏曹不能弄以事，太尉家儿尽英悊。穷愁寂寞双凫县，唯子可输肝胆说。游君宫室如芝兰，於我弟兄比瓜葛。相亲更觉相去难，挽断衫袖不忍诀。缅怀君家方盛时，乃翁屡把连城节。北使初随富亳州，万死弗顾探虎穴。煌煌忠槩奖王命，汝等於今仕朝列。稍开塞上秋草黄，螗螂怒臂当车辙。将军西拥十万师，谋士各伸三寸舌。胡不还家读父书，上疏论兵款又阙。燕然山石可磨镌，谁能御子勒勋伐。功业未成且自爱，早寄书来慰饥渴。",
            "comment": ""
        },
        {
            "title": "和师厚郊居示里中诸君",
            "content": "篱边黄菊关心事，窗外青山不世情。江橘千头供岁计，秋蛙一部洗朝酲。归鸿往燕竞时节，宿草新坟多友生。身後功名空自重，眼前樽酒未宜轻。",
            "comment": ""
        },
        {
            "title": "同尧民游灵源庙廖献臣置酒用马陵二字赋诗二",
            "content": "洪河壮观游，太府佳友朋。春色挽我出，东风如引绳。昏昏版筑气，王事始繁兴。大堤如连山，小堤如冈陵。增卑更培薄，万杵何登登。忆昨河失道，平原鱼可罾。田莱人未复，疮大国方惩。忽念耒耜闲，为民保丘塍。百县伐鼛出，夜半废曲肱。吾侪愧禄廪，游衍事鞍乘。晁子汉公孙，新去司马丞。出干大农部，才术见嗟称。我坐广文舍，七年读书灯。结发入场屋，肯谓河难凭。尔来触事短，痴甚霜前蝇。世味极淡薄，不了人爱憎。惟得一卮酒，尚能别淄渑。所以对樽俎，未曾闻斗升。酌我良已多，狂言恐侵陵。暮云吞落日，归鸟求其朋。冷官仆马瘦，及门鼓腾腾。",
            "comment": "【注释】原题：同尧民游灵源庙廖献臣置酒用马陵二字赋诗二首 | 【注释】原题：同尧民游灵源庙廖献臣置酒用马陵二字赋诗二首"
        },
        {
            "title": "红蕉洞独宿",
            "content": "南床高卧读逍遥，真感生来不易销。枕落梦魂飞蛱蝶，灯残风雨送芭蕉。永怀玉树埋尘土，何异蒙鸠挂苇苕。衣笐妆台蛛结网，可怜无以永今朝。",
            "comment": ""
        },
        {
            "title": "再次韵四首",
            "content": "万国归心天不言，诸儒争席异临轩。圣功典学形歌颂，更觉曹刘不足吞。",
            "comment": ""
        },
        {
            "title": "呻吟斋睡起五首呈世弼",
            "content": "学省非簿领，卧痾常闭关。雨余楼阁静，风晚鸟乌还。赏逐四时改，心安一味闲。古人虽已往，不废仰高山。",
            "comment": ""
        },
        {
            "title": "题子瞻寺壁小山枯木二首",
            "content": "烂肠五斗对狱吏，白发千丈渥沧浪。却来献纳云台表，小山桂枝不相忘。",
            "comment": ""
        },
        {
            "title": "寺斋睡起二首",
            "content": "小黠大痴螳捕蝉，有余不足夔怜蚿。退食归来北窗梦，一江风月桃李船。",
            "comment": ""
        },
        {
            "title": "谢杨履道送银茄四首",
            "content": "畦丁收尽垂露实，叶底犹藏十二三。待得银包已成榖，更当乞种过江南。",
            "comment": ""
        },
        {
            "title": "戏咏零陵李宗古居士家驯鹧鸪二首",
            "content": "真人梦出大槐宫，万里苍梧一洗空。终日忧兄行不得，鹧鸪应是鼻亭公。",
            "comment": ""
        },
        {
            "title": "送陈季常归洛",
            "content": "人生俱行役，何能如聚鹿。浮楂在江湖，邂逅一相触。天边数年别，故人有陈叔。谁云区区叶，车马肯来辱。清樽听夜语，常灺三四烛。剧谈连古今，天汉泻崖谷。高材叹加壮，所向动乖俗。我官尘土闲，强折腰不曲。饱饭逐人行，君来方拭目。汝颖无奇士，仆夫催结束。嗟如秋窗晖，来少去苦速。蚤吾接雍容，爱德心不足。岁晚托懿亲，清义乃愈笃。落日送河梁，鸣蝉度乔木。岁寒赠君何，唯有南溪竹。",
            "comment": ""
        },
        {
            "title": "泐潭乾和尚真赞",
            "content": "平常心是道，南泉只眨得眼，庵内人不见庵外事。赵州犹是担扳，秋毫不稳。方丈前万仞深坑，但到牢关柱杖子。天下横行，平如镜面，实如石师子。借问是谁，泐潭道人，萍乡老子。",
            "comment": ""
        },
        {
            "title": "和答魏道辅寄怀十首",
            "content": "生涯共七十，去日良已半。短长相觖望，面尽酒可断。大道体甚宽，窘束非达观。莫问夜如何，醉从鸡号旦。",
            "comment": ""
        },
        {
            "title": "以同心之言其臭如兰为韵寄李子先",
            "content": "摧藏褫冠冕，寂寞归丘园。一瓢俱好学，伯仲吹篪埙。正以此易彼，高车择朱门。得失固有在，难为欲人言。",
            "comment": ""
        },
        {
            "title": "廖致平送绿荔支为戎州第一王公权荔支绿酒亦",
            "content": "王公权家荔支绿，廖致平家绿荔支。试倾一杯重碧色，快剥千颗轻红肌。拨醅蒲萄未足数，堆盘马乳不同时。谁能同此胜绝味，唯有老杜东楼诗。",
            "comment": "【注释】原题：廖致平送绿荔支为戎州第一王公权荔支绿酒亦为戎州第一 | 【注释】原题：廖致平送绿荔支为戎州第一王公权荔支绿酒亦为戎州第一"
        },
        {
            "title": "寄家",
            "content": "近别几日客愁生，固知远别难为情。梦回官烛不盈把，犹听娇儿索乳声。",
            "comment": ""
        },
        {
            "title": "侯元功问讲学之意",
            "content": "金声而玉振，从本用圣学。石师所未讲，赤子有先觉。丝直则为弦，可射可以乐。竹笋不成芦，白珪元抱璞。匏瓜不能匏，其裔犹为瓟。土俗颇暖姝，西笑长安乐。革无五声材，终然应宫角。木人得郢工，鼻端乃可斲。",
            "comment": ""
        },
        {
            "title": "平原宴坐二首",
            "content": "老作儒生不解事，江南有田归荷锄。北窗风来举书叶，犹似劝人勤读书。",
            "comment": ""
        },
        {
            "title": "奉谢刘景文送团茶",
            "content": "刘侯惠我大玄璧，上有雌雄双凤迹。鹅溪水练落春雪，粟面一杯增目力。刘侯惠我小玄璧，自裁半璧煮琼爢。收藏残月惜未碾，直待阿衡来说诗。绛囊团团余几璧，因来送我公莫惜。个中渴羌饱汤饼，鸡苏胡麻煮同吃。",
            "comment": ""
        },
        {
            "title": "再和寄蓝六",
            "content": "南极一星淮上老，承家令子气横秋。万端只要称心耳，五鼎何如委吏优。海燕催归人作社，江花欲动雨含愁。追思二十年前会，棠棣飘零叹鄂不。",
            "comment": ""
        },
        {
            "title": "和东坡送仲天贶王元直六言韵五首",
            "content": "老忆夷门老将，当年许我忘年。博学似刘子政，清诗如孟浩然。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "在昔实方枘，成功见圆机。九原尚友心，白首要同归。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "二月丁卯喜雨吴体为北门留守文潞公作",
            "content": "乘舆斋祭甘泉宫，遣使骏奔河岳中。谁与至尊分旰食，北门卧镇司徒公。微风不动天如醉，润物无声春有功。三十余年霖雨手，淹留河外作时丰。",
            "comment": ""
        },
        {
            "title": "韩献肃公挽词三首",
            "content": "郁郁高阳里，生才世不孤。八龙归月旦，三凤继天衢。梁坏吾安仰，人亡道固癯。空令湖海士，愁绝奠生刍。",
            "comment": ""
        },
        {
            "title": "题山谷石",
            "content": "畏畏佳佳石谷水，冬冬隆隆山木风。炉香四百六十载，开山者谁梁宝公。",
            "comment": ""
        },
        {
            "title": "再答明略二首",
            "content": "廖侯言如不出口，铨量古今胆如斗。度越崔张与二班，古风萧萧笔追还。前日辞家来射策，声名藉甚诸公间。华阴白云锁千嶂，胜日一谈谁能赏。君不见曩时子产识然明，知音郁郁闭佳城。勿以匣中之明月，计较粪上之朝荣。我去丘园十年矣，种桑可蚕犊生子。使年七十今中半，安能朝四暮三浪忧喜。据席谈经只强颜，不安时论取讥弹。爱君草木同臭味，颇似瓜葛相依攀。我有仙方煮白石，何时期君蓝田山。",
            "comment": ""
        },
        {
            "title": "药名诗奉送杨十三子问省亲清江",
            "content": "杨侯济北使君子，幕府从容理文史。府中无事吏早休，陟厘秋兔写银勾。驼峰桂蠹樽酒绿，樗蒲黄昏唤烧烛。天南星移醉不归，爱君清如寒水玉。葳蕤韭荠煮饼香，别筵君当归故乡。诸公为子空青眼，天门东边虚荐章。为言同列当推毂，岂有妒妇反专房。射工含沙幸人过，水章独摇能腐肠。山风轰轰虎须怒，千金之子戒垂堂。寿亲颊如木丹色，胡麻炊饭玉为浆。婆娑石上舞林影，付与一世专雌黄。寂寥吾意立奴会，可忍冬花不尽觞。春阴满地肤生粟，琵琶催醉喧啄木。艳歌惊落梁上尘，桃叶桃根断肠曲。高帆驾天冲水花，湾头东风转柁牙。飞廉吹尽别时雨，江愁新月夜明沙。",
            "comment": ""
        },
        {
            "title": "戏答宣叔颂",
            "content": "探龙渊，履虎尾。别狐貉，辨蚖虺。头雪白，心灰死。老斲轮，不教子。君闻此，当洗耳。",
            "comment": ""
        },
        {
            "title": "题崇德君所画雀竹蜩螗图赞",
            "content": "蒿下蹄间，斥鷃饮啄。争雄穹枝，竿网将作。蝉嘒竹间，自谓得己。螗螂从之，鸡鸣不已。",
            "comment": ""
        },
        {
            "title": "观化十五首",
            "content": "竹笋初生黄犊角，蕨芽已作小儿拳。试挑野菜炊香饭，便是江南二月天。",
            "comment": ""
        },
        {
            "title": "谢公定和二范秋怀五首邀予同作",
            "content": "往日孙阳翟，才可任遗补。击强如摧枯，食蘖不知苦。属者缺谏垣，时论或未许。傥可假一邦，使民作邹鲁。",
            "comment": ""
        },
        {
            "title": "书蔡秀才屏风颂四首",
            "content": "接人高下但唯唯，笑语相随不作难。此翁胸次有泾渭，事不可处执如山。",
            "comment": ""
        },
        {
            "title": "三月乙巳来赋盐万岁乡且搜猕匿赋之家晏饭此",
            "content": "幽丛秀色可揽撷，煮饼菊苗深注汤。饮冰食蘖浪自古，摩挲满怀春草香。",
            "comment": "【注释】【原题】：三月乙巳来赋盐万岁乡且搜猕匿赋之家晏饭此舍遂留宿是日大风自采菊苗荐汤饼二首 | 【注释】【原题】：三月乙巳来赋盐万岁乡且搜猕匿赋之家晏饭此舍遂留宿是日大风自采菊苗荐汤饼二首"
        },
        {
            "title": "鸿沟",
            "content": "英雄并世不相容，割据山川计亦穷。沟水已东全入汉，淮阴谁复议元功。",
            "comment": ""
        },
        {
            "title": "荆南签判向和卿用予六言见惠次韵奉酬四首",
            "content": "覆却万方无准，安排一字有神。更能识诗家病，方是我眼中人。",
            "comment": ""
        },
        {
            "title": "寄怀蓝六在延平",
            "content": "贫贱相知若吾友，取端於此能更求。德性委蛇结绿佩，文章璨烂珊瑚钩。与君千里共明月，思子一日如三秋。愿学延平两龙剑，风波际会永同游。",
            "comment": ""
        },
        {
            "title": "龙眠操三章赠李元中",
            "content": "朝百牢兮九饭，藜羹不糁兮共盘而笑。狐白裘兮豹袪，縕袍无里兮亦见春。予何喜兮安乐此，曰有嘉人兮遗予履。发十袭兮示予，与予武兮合度。使羿兮隅立，使离朱兮诏之。若人兮无鹄，离朱茫然兮羿韔弓。牧牛兮于鼻，牧羊兮不歧。有若人兮可与归，因子问涂兮龙眠之蹊。",
            "comment": ""
        },
        {
            "title": "诗一首",
            "content": "石磴层层鸟道斜，仙家楼阁锁烟霞。丹砂已化黄金鼎，玉洞犹开白鹤花。铁简有云神永护，金钟无韵鬼曾楂。洞天福地阴阳合，胜事留传岂浪夸。",
            "comment": ""
        },
        {
            "title": "奉答子高见赠十韵",
            "content": "柳径雨著绵，竹斋风陨箨。屏处人事少，晴余鸟声乐。诗卷堕我前，谓从天上落。君有古人风，诗如古人作。箪瓢谢膏粱，翰墨化糟粕。误蒙东海观，吾浅乃可酌。真成闻道百，自谓莫己若。谢生石韫玉，志尚本丘壑。虽无首阳粟，饮水亦不恶。跫然何时来，为我一发药。",
            "comment": ""
        },
        {
            "title": "赠嗣直弟颂十首",
            "content": "饥渴随时用，悲欢触事真。十方无壁落，中有昔怨人。",
            "comment": ""
        },
        {
            "title": "同尧民游灵源庙廖献臣置酒用马陵二字赋诗二",
            "content": "灵源庙前木，我昔见拱把。七年身屡到，郁郁荫檐瓦。春风响马衔，竝辔客萧洒。更愿少尹贤，置酒意倾写。斋堂有佳处，花柳轻娅姹。莲塘想旧叶，稻畦识枯苴。开关抚洪河，黄流极天泻。忆昔武皇来，系璧沈白马。从官亲土石，襁负至鳏寡。空余瓠子诗，哀怨逼骚雅。白圭自圣禹，今谁定真假。晁子发谠言，圣功谅难亚。排河著地中，势必千里下。移民就宽闲，何地不耕稼。此论似太高，吾亦茫取舍。有器可深川，吾未之学也。",
            "comment": "【注释】原题：同尧民游灵源庙廖献臣置酒用马陵二字赋诗二首 | 【注释】原题：同尧民游灵源庙廖献臣置酒用马陵二字赋诗二首"
        },
        {
            "title": "赋未见君子忧心靡乐八韵寄李载",
            "content": "古人有成言，岁暮于吾子。斧挥郢人鼻，琴即锺期耳。新诗凌建安，高论到正始。徒言参隔辰，未负石投水。",
            "comment": ""
        },
        {
            "title": "和东坡送仲天贶王元直六言韵五首",
            "content": "天子文明浚哲，今年不次用人。九原埋此佳士，百草无情自春。",
            "comment": ""
        },
        {
            "title": "谢曹子方惠二物二首之煎茶缾",
            "content": "短喙可候煎，枵腹不停尘。蟹眼时探穴，龙文已碎身。茗椀有何好，煮缾被宠珍。石交谅如此，湔袚长日新。",
            "comment": ""
        },
        {
            "title": "题伯时画松下渊明",
            "content": "南渡诚草草，长沙济艰难。夜半舟移岸，今无晋衣冠。松风自度曲，我弦不须弹。慧远香火社，遗民文字禅。虽非老翁事，幽尚亦可欢。客来欲开说，觞至不得言。",
            "comment": ""
        },
        {
            "title": "绝句",
            "content": "春风一曲花十八，拼得百醉玉东西。露叶烟丛见红药，犹似舞馀和汗啼。",
            "comment": ""
        },
        {
            "title": "谢郑闳中惠高丽画扇二首",
            "content": "会稽内史三韩扇，分送黄门画省中。海外人烟来眼界，全胜博物注鱼虫。",
            "comment": ""
        },
        {
            "title": "魏夫人坛",
            "content": "独扫蛾眉作远山，春风瑶草照朱颜。我来欲问许玉斧，二十四峰如髻鬟。",
            "comment": ""
        },
        {
            "title": "余成诗",
            "content": "丹籍生涯无列鼎，白头忠信可专城。自非车骑将军势，愧使王尼常作兵。",
            "comment": ""
        },
        {
            "title": "代书",
            "content": "阿熊去我时，秋暑削甘瓜。离别日月除，莲房倒箭靫。得书报平安，肥字如栖鸦。汝才跃炉金，自必为镆鋣。穷年抱新书，挽条咀春葩。弄笔不能休，屈宋欲作衙。屈指推日星，许身上云霞。安知九天关，虎豹守夜叉。祝田操豚蹄，持狭所欲奢。文章六经来，汗漫十牛车。譬如观沧海，细大极龙虾。古人以圣学，未肯废百家。旧山木十围，斋堂绿阴遮。红稻香盂饭，黄鸡厌食鲑。摩挲垂腴腹，颇复读书耶。念汝齿壮矣，无妇助烹茶。父兄亦怜汝，须儿牧犬豭。且伐千章木，赠行当马檛。赢粮果後时，定随八月槎。觉民在林中，丁丁闻兔罝。奉身甚和友，干父办咄嗟。台源吟松籁，先生岸巾纱。留客醉风月，盘箸供柔嘉。仍工朱丝弦，洗心拂奇邪。孤臣发楚调，倾国怨胡笳。把笔学周鼓，字形锥画沙。诗书乃宿好，不为蓬生麻。元明祖师禅，妙手发琵琶。已无富贵心，鼓吹一池蛙。天民服农圃，颇复秋敛賒。下田督未耘，入岭按新畲。悉力输王赋，至今困生涯。知命叔山徒，炉香严佛花。惟思苾刍园，脱冠著袈裟。起家望两季，佩金蹋朝鞾。嘉鱼在南国，宗庙荐鱨鲨。我为万夫长，朝论不齿牙。剌头簿领中，蚤虱废搔爬。世累已缠缚，官箴易疵瑕。何时烟雨里，驱羊入金华。遣奴迫王事，不暇学惊蛇。",
            "comment": ""
        },
        {
            "title": "漫书呈几复三首",
            "content": "古人踽踽已先登，後学萧萧不再兴。顾我尪羸君勉强，百年漂忽甚风灯。",
            "comment": ""
        },
        {
            "title": "晚泊长沙示秦处度范元实用寄明略和父韵五首",
            "content": "昔在秦少游，许我同门友。掘狱无张雷，剑气在牛斗。今来见令子，文似前哲有。何用相浇泼，清江绿如酒。",
            "comment": ""
        },
        {
            "title": "渔父二首",
            "content": "秋风淅淅苍葭老，波浪悠悠白鬓翁。范子几年思狡兔，吕公何处兆非熊。天寒两岸识渔火，日落几家收钓筒。不困田租与王役，一船妻子乐无穷。",
            "comment": ""
        },
        {
            "title": "寄黄龙清老三首",
            "content": "骑驴觅驴但可笑，非马喻马亦成痴。一天月色为谁好，二老风流只自知。",
            "comment": ""
        },
        {
            "title": "观化十五首",
            "content": "淘沙邂逅得黄金，莫便沙中著意寻。指月向人人不会，清霄印在碧潭心。",
            "comment": ""
        },
        {
            "title": "舟子",
            "content": "黄须客子居水滨，水行水宿忘冬春。莽渺三江五湖外，短船无地不知津。弓弯夜月射鸣雁，舷系晓风歌采蘋。时望青旗沽白酒，醉煮白鱼羹紫蓴。平生未识州县路，鸥鸟蒹葭成四邻。市人诱我利三倍，辍棹一出几危身。古来有道处渔钓，岂与荷担为儓臣。欲论旧业谁知者，满地车轮来往尘。言归明月沧波上，依旧操舟妙若神。",
            "comment": ""
        },
        {
            "title": "戏答王子予送凌风菊二首",
            "content": "王郎颇病金瓢酒，不耐寒花晚更芳。瘦尽腰围怯风景，故来归我一枝香。",
            "comment": ""
        },
        {
            "title": "杨凝式行书",
            "content": "俗书只识兰亭面，欲换凡骨无金丹。谁知落阳杨风子，下笔便到乌丝阑。",
            "comment": ""
        },
        {
            "title": "赠赵言",
            "content": "饶阳赵方士，眼如九秋鹰。学书不成不学剑，心术妙解通神明。医如俯身拾地芥，相如仰面观天星。自言方术杂鬼怪，万种一贯皆天成。大梁卜肆倾宾客，二十余年声籍籍。得钱满屋不经营，散与世人还寄食。北门尘土满衣襟，广文直舍官槐阴。白云劝酒终日醉，红烛围棋清夜深。大车驷马不回首，强项老翁来见寻。向人忠信去表襮，可喜正在无机心。轻谈祸福邀重糈，所在多于竹苇林。翁言此辈无足听，见叶知根论才性。飞腾九天沈九渊，自种自收皆在行。先期出语骇传闻，事至十弓中时病。轮囷离奇惜老大，成器本可千万乘。自叹轻霜白发新，又去惊动都城人。都城达官老于事，嫌翁出言不妩媚。有手莫炙权门火，有口莫辩荆山玉。吴宫火起燕焚巢，当时下和斮两足。千里辞家却入门，三春荣木会归根。我有江南黄篾舫，与翁长入白鸥群。",
            "comment": ""
        },
        {
            "title": "题也足轩",
            "content": "道人手种两三竹，使君忽来唾珠玉。不须客赋千首诗，若是赏音一夔足。世人爱处但同流，一丝不挂似太俗。客来若问有何好，道人优昙远山绿。",
            "comment": ""
        },
        {
            "title": "谢公定和二范秋怀五首邀予同作",
            "content": "用智常恨耄，用决常恨早。推毂天下士，诚心要倾倒。海宇日清明，庙堂勤洒扫。何为陈师道，白发三径草。",
            "comment": ""
        },
        {
            "title": "岩下放言五首之冠鳌台",
            "content": "石生涯于寒藤，藤耈造于崖树。鳌插翼而成鹏，隘六合而未翥。我来兮自东，攀桂枝兮容与。倚嵌岩兮顾同来，谓公等其皆去。",
            "comment": ""
        },
        {
            "title": "见二十弟倡和花字漫兴五首",
            "content": "邺城也似洛城阔，□□园林学养花。欲把一樽随饮处，□□处处锁官茶。",
            "comment": ""
        },
        {
            "title": "戏和答禽语",
            "content": "南村北村雨一犁，新妇饷姑翁哺儿。田中啼鸟自四时，催人脱袴著新衣。著新替旧亦不恶，去年租重无袴著。",
            "comment": ""
        },
        {
            "title": "以椰子茶瓶寄德孺二首",
            "content": "炎丘椰木实，入用随茗椀。譬如楛矢砮，但贵从来远。往时万里物，今在篱落间。知公一拂拭，想我瘴雾颜。",
            "comment": ""
        },
        {
            "title": "以天坛灵寿杖送莘老",
            "content": "王屋千霜老紫藤，扶公休沐对亲朋。异时驷马安车去，拄到天坛愿力能。",
            "comment": ""
        },
        {
            "title": "见诸人唱和酴醾诗辄次韵戏咏",
            "content": "梅残红药迟，此物共春归。名字因壶酒，风流付枕帏。坠钿香径草，飘雪净垣衣。玉气晴虹发，沈材锯屑霏。直知多不厌，何忍摘令稀。常恨金沙学，颦时正可挥。",
            "comment": ""
        },
        {
            "title": "邹松滋寄苦竹泉橙麴莲子汤三首",
            "content": "天将金阙真黄色，借与洞庭霜後橙。松滋解作逡巡麴，压倒江南好事僧。",
            "comment": ""
        },
        {
            "title": "南安试院无酒饮周道辅自赣上携一榼时时对酌",
            "content": "闻说君家好弟兄，穷乡相见眼俱青。偶同一饭论三益，颇为诸生醉六经。山吧已催乘传马，晓窗犹共读书萤。霜花留得红妆面，酌尽斋中竹叶瓶。",
            "comment": "【注释】原题：南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅 | 【注释】原题：南安试院无酒饮周道辅自赣上携一榼时时对酌惟恐尽试毕仆夫言尚有余樽木芙蓉盛开戏呈道辅"
        },
        {
            "title": "招吉老子范观梅花",
            "content": "播糠眯眼丞良苦，鸣鼓连村尉始归。及取江梅来一醉，明朝花作玉尘飞。",
            "comment": ""
        },
        {
            "title": "明叔知县和示过家上冢二篇复次韵",
            "content": "敝邑荷佳政，耕桑及时运。令君平生欢，远别喜亲近。吾友徐光禄，死战万事尽。不见东陵侯，惟见瓜连畛。且当置是事，椎牛会宾亲。百年共如此，破涕作嘲哂。枯荷野塘水，照影惊颜鬓。功名黄粱炊，成败白蚁阵。少时无老境，身到乃尽信。此来见抱子，别日多未龀。夜阑如梦寐，寒烛泣余寸。",
            "comment": ""
        },
        {
            "title": "戏答仇梦得承制",
            "content": "仇侯能骑矍铄马，席上亦赋竞病诗。玄冬未雷苍蛇卧，玉山无年天马饥。三天荷戈对摇落，十倍乞弟亦可缚。何如万骑出河西，捕取弄兵黄口儿。",
            "comment": ""
        },
        {
            "title": "上冢",
            "content": "自公返蓬荜，税驾上丘垄。霜露此日悲，松楸千年拱。养雏数毛羽，初不及承奉。康州断肠猿，风枝割永痛。少年不如人，登仕无前勇。发疏齿牙摇，鲸波怒号凶。愿为保家子，敢议世轻重。称觞太夫人，鱼菜赡庖供。",
            "comment": ""
        },
        {
            "title": "寄黄龙清老三首",
            "content": "风前橄榄星宿落，日下桄榔羽扇开。昭默堂中有相忆，清愁忽遣化人来。",
            "comment": ""
        },
        {
            "title": "胜业寺悦亭",
            "content": "苦雨已解严，诸峰来献状。不见白头禅，空倚紫藤杖。",
            "comment": ""
        },
        {
            "title": "寄新茶与南禅师",
            "content": "筠焙熟香茶，能医病眼花。因甘野夫食，聊寄法王家。石钵收云液，铜缾煮露华。一瓯资舌本，吾欲问三车。",
            "comment": ""
        },
        {
            "title": "过西山",
            "content": "新春木叶未蒙笼，西望天涯几日通。商洛山间白云起，行歌思见采芝翁。",
            "comment": ""
        },
        {
            "title": "宿山家效孟浩然",
            "content": "秋阳沈山西，委照藩落下。雾连云气平，蒙蒙翳中野。空村晚无人，一二小蜗舍。老翁止客宿，乔木縻我马。松炉依稀烟，槁竹照清夜。幽泉抱除鸣，生涯渺潇洒。翁家炊黄粱，杀鸡延食罢。问余所从谁，庸讵学丘也。投身解世纷，耻问老农稼。予生久邅回，百累未一谢。斑斑吾亲发，弟妹逼婚嫁。无以供甘旨，何缘敢闲暇。安得释此悬，相从老桑柘。",
            "comment": ""
        },
        {
            "title": "和答元明黔南赠别",
            "content": "万里相看忘逆旅，三声清泪落离觞。朝云往日攀天梦，夜雨何时对榻凉。急雪脊令相并影，惊风鸿雁不成行。归舟天际常回首，从此频书慰断肠。",
            "comment": ""
        },
        {
            "title": "又借答送蟹韵并戏小何",
            "content": "草泥本自行郭索，玉人为开桃李颜。恐似曹瞒说鸡肋，不比东阿举肉山。",
            "comment": ""
        },
        {
            "title": "十四弟归洪州赋莫如兄弟四章赠行",
            "content": "恼人自作乐，休休莫莫莫。相看将白头，止有不如昨。",
            "comment": ""
        },
        {
            "title": "子瞻以子夏丘明见戏聊复戏答",
            "content": "化工见弹太早计，端为失明能著书。迩来似天会事发，泪睫见光犹陨珠。喜公新赐紫琳腴，上清虚皇对久如。请天还我读书眼，愿载轩辕讫鼎湖。",
            "comment": ""
        },
        {
            "title": "观叔祖少卿奕棋",
            "content": "世上滔滔声利间，独凭棋局老青山。心游万里不知远，身与一山相对闲。夜半解围灯寂寞，樽前翻却酒阑珊。因观胜负无常在，生死□□□不关。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "柳君文武甚，睨视万人豪。老气鼓不作，卷旗解弓刀。上为朝阳桐，下为涧溪毛。囊中有美实，期子种蟠桃。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "谢景叔惠冬笋雍酥水梨三物",
            "content": "玉人怜我长蔬食，走送厨珍自不尝。秦牛肥腻酥胜雪，汉苑甘泉梨得霜。冰底斲春生笋束，豹文解箨馔寒玉。见他桃李忆故园，馋獠应残遶窗竹。",
            "comment": ""
        },
        {
            "title": "省中烹茶怀子瞻用前韵",
            "content": "閤门井不落第二，竟陵谷帘定误书。思公煮茗共汤鼎，蚯蚓窍生鱼眼珠。置身九州之上腴，争名燄中沃焚如。但恐次山胸垒块，终便酒舫石鱼湖。",
            "comment": ""
        },
        {
            "title": "知命弟观音赞",
            "content": "普陀岩大圣，应身三十二。慈悲视众生，八万四千眼。救一切苦难，八万四千声。依归观世音，是先得道者。南无黄居士，具足神通力。亦具智方便，何不自观音。瞿唐风浪中，归命施无畏。一人自归依，诸人皆解脱。",
            "comment": ""
        },
        {
            "title": "神宗皇帝挽词三首",
            "content": "文思昭日月，神武用雷霆。制作深垂统，忧勤减梦龄。孙谋开二圣，末命对三灵。今代谁班马，能书汗简青。",
            "comment": ""
        },
        {
            "title": "岩下放言五首之池亭",
            "content": "水嬉者游鱼，林乐者啼鸟。志士仁人观其大，薪翁笱妇利其小。有美一人，独燕居万物之表。",
            "comment": ""
        },
        {
            "title": "与李公择道中见两客布衣班荆而坐对戏弈秋因",
            "content": "两客班荆覆局图，看人车马溷泥涂。文昌八座邻枢极，天上归来愧不如。",
            "comment": "【注释】原题：与李公择道中见两客布衣班荆而坐对戏弈秋因作一绝 | 【注释】原题：与李公择道中见两客布衣班荆而坐对戏弈秋因作一绝"
        },
        {
            "title": "题刘将军雁二首",
            "content": "滕王蛱蝶双穿花，东丹胡马歕胡沙。祁连将军一笔雁，生不并世俱名家。",
            "comment": ""
        },
        {
            "title": "和谢公定征南谣",
            "content": "传闻交州初陵梁，东连五溪西氐羌。军行不断蛮标盾，谋主皆收汉畔亡。合浦谯门腥血沸，看兴城下白骨荒。谋臣异时坐致寇，守臣今日愧苞桑。已遣戈船下漓水，更分楼船浮豫章。颇闻师出三鸦路，尽是中屯六郡良。汉南食麦如食玉，湖南驱人如驱羊。营平请谷三百万，祁连引兵九千里。少府私钱不可知，大农计岁今余几。土兵番马貔虎同，蝮蛇毒草篁竹中。未论刍粟捐金费，直愁瘴疠连营空。我思荆州李太守，欲募蛮夷令自攻。至今民歌尹杀我，州郡择人诚见功。张乔祝良不难得，谁借前筯开天聪。诏书哀痛言语切，为民一洗横尸血。摧锋陷坚赏万户，堑山堙谷穷三穴。南平旧时颇臣顺，欲献封疆请旄节。庙谟犹计病中原，岂知一朝更屠灭。天道从来不争胜，功臣好为可喜说。交州鸡肋安足贪，汉开九郡劳臣监。吕嘉不肯佩银印，徵侧持戈敌百男。君不见往年濒海未郡县，赵佗闭关罢朝献。老翁窃帝聊自娱，白头抱孙思事汉。孝文亲遗劳苦书，稽首请去黄屋车。得一亡十终不忍，太宗之仁千古无。",
            "comment": ""
        },
        {
            "title": "再用前韵赠子勉四首",
            "content": "胸中有度泽人，事上无心活身。只麽情亲鱼鸟，傥然图画麒麟。",
            "comment": ""
        },
        {
            "title": "题邢惇夫扇",
            "content": "黄叶委庭观九州，小虫催女献功裘。金钱满地无人费，百斛明珠薏苡秋。",
            "comment": ""
        },
        {
            "title": "何造诚作浩然堂陈义甚高然颇喜度世飞升之说",
            "content": "万物浮沈共我家，清明心水徧河沙。无钩狂象听人语，露地白牛看月斜。小雨呼儿蓺桃李，疏帘帏客转琵琶。尘尘三昧开门户，不用丹田养素霞。",
            "comment": "【注释】原题：何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之 | 【注释】原题：何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之"
        },
        {
            "title": "谪居黔南十首",
            "content": "老色日上面，欢悰日去心。今既不如昔，後当不如今。",
            "comment": ""
        },
        {
            "title": "观化十五首",
            "content": "生涯萧洒似吾庐，人在青山远近居。泉响风摇苍玉佩，月高云插水晶梳。",
            "comment": ""
        },
        {
            "title": "竹枝词二首",
            "content": "塞上柳枝且莫歌，夔州竹枝奈愁何。虚心相待莫相误，岁寒望君一来过。",
            "comment": ""
        },
        {
            "title": "宿灵汤文室",
            "content": "临池濯吾足，汲水濯吾缨。尘埃一谢去，神与体俱清。月明渐映檐东出，置枕东床夜萧瑟。更无俗物败人意，唯有清风入吾室。",
            "comment": ""
        },
        {
            "title": "玉芝园",
            "content": "春生潇湘水，风鸣涧谷泉。过雨花漠漠，弄晴絮翩翩。名园上朱阁，观後复观前。借问昔居人，岑绝无炊烟。人生须富贵。河水清且涟。百年共如此，安用涕潺湲。蒋侯真好事，杖屦喜接连。车载溪中骨，推排若差肩。厌看孔壬面，丑石反成妍。感君劝我醉，吾亦无间然。乱我朱碧眼，空花坠便翾。行动须人扶，那能金石坚。爱君雷氏琴，汤汤发朱弦。但恨赏音人，大半随逝川。平生有诗罪，如痼不可痊。今当痛自改，三衅复三湔。",
            "comment": ""
        },
        {
            "title": "直舍寄陈子惠",
            "content": "广文宾退下帘重，凉气微生笔砚中。不得朱弦写流水，绿槐阴合鸟呼风。",
            "comment": ""
        },
        {
            "title": "赠嗣直弟颂十首",
            "content": "往日非今日，今年似去年。九关多虎豹，聊作地行仙。",
            "comment": ""
        },
        {
            "title": "和李文伯暑时五首之石枕",
            "content": "沈埋寒泉骨，成器世乃重。贤於曲肱乐，辗转不倾动。六月尘埃闲。头为涔涔痛。一卧洗烦劳，华胥直通梦。",
            "comment": ""
        },
        {
            "title": "和裴仲谋雨中自石塘归",
            "content": "裴友西来咏古风，驱驰万象笔端空。尚将物色留分我，远近青山烟雨中。",
            "comment": ""
        },
        {
            "title": "云盖智和尚真赞",
            "content": "哆哆啝啝，搭猱左科。吃十方饭，唱快活歌。任疏慵，没礼数。赶则去，招则住。住似著衫，去如脱袴。禅徒苦口劝和光，捏聚虚空要泊路。",
            "comment": ""
        },
        {
            "title": "黄雀",
            "content": "牛大垂天且割烹，细微黄雀莫贪生。头颅虽复行万里，犹和盐梅傅说羹。",
            "comment": ""
        },
        {
            "title": "答余洪范",
            "content": "倒海弄明月，伐山茹芝英。婆娑一世间，浩荡怀友生。佳人貂襜褕，眉宇秋江晴。胸怀府万物，器识谢群英。赠我白雪弦，此意少人明。别怀数弦望，相思何时平。犹忆把樽酒，夜谈尽传更。",
            "comment": ""
        },
        {
            "title": "寄怀赵正夫奉议",
            "content": "春皇抚宇宙，仁气被园林。草木怀元宠，松柏抱常心。揽观万物表，有觉咏时禽。一劝君沽酒，一起予投簪。小人畏罪罟，澡雪奉官箴。鸡鸣风雨晦，鹤鸣涧谷阴。维此方寸宝，日月所照临。泽蒲渐绿弱，山桃破红深。永怀寂寞人，黄卷事幽寻。虚窗驰野马，宴坐醉古今。鸳鸯求好匹，笙磬和同音。何时闻笑语，清夜对横琴。",
            "comment": ""
        },
        {
            "title": "玉照泉",
            "content": "仙人持玉照，留在灊西峰。一往不返顾，尘痕废磨砻。想当光溢匣，云山叠万重。有井洌寒泉，照影互相容。得名未觉晚，学士古人风。持节按九城，乐此水一钟。税车束上饭，谈笑考百工。金瓶煮山腴，茗椀不暇攻。苏侯亦静者，疏凿济成功。排遣尘滓行，石奁清如空。能令水源浊，鱼虾来其中。生子岁月多，往往隐蛟龙。玉照不见影，盘桓蜗螺宫。一朝揭源去，枯渎草蒙茸。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "谈经用燕说，束弃诸儒传。滥觞虽有罪，末派弥九县。张侯真理窟，坚壁不与战。难以口舌争，水清石自见。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "和邢惇夫秋怀十首",
            "content": "王度无畦畛，包荒用冯河。秦收郑渠成，晋得楚材多。用人当其物，不但轴与薖。六通而四闢，玉烛四时和。",
            "comment": ""
        },
        {
            "title": "以皮鞋底赠石推官三首",
            "content": "道人不凋琢，万镜自明己。愿公勤此履，深彻法源底。",
            "comment": ""
        },
        {
            "title": "题燕邸洋川公养浩堂画二首",
            "content": "萧寺吟双竹，秋醪荐二螯。破尘归骑速，横日雁行高。",
            "comment": ""
        },
        {
            "title": "郭明甫作西斋于颍尾请予赋诗二首",
            "content": "东京望重两并州，遂有汾阳整缀旒。翁伯入关倾意气，林宗异世想风流。君家旧事皆青史，今日高材未白头。莫倚西斋好风月，长随三径古人游。",
            "comment": ""
        },
        {
            "title": "今岁官茶极妙而难为赏音者戏作两诗用前韵",
            "content": "鸡苏狗虱难同味，怀取君恩归去来。青箬湖边寻顾陆，白莲社里觅宗雷。",
            "comment": ""
        },
        {
            "title": "颜阖",
            "content": "颜阖无事人，躬耕自衣食。翩翩鲁公子，要我从事役。轺轩来在门，驷马先拱璧。出门应使者，陇上不谋国。心知误将命，非敢惮行役。使人返锡命，户庭空履迹。中随卫侯书，起作太子客。谁能明吾心，君子蘧伯玉。",
            "comment": ""
        },
        {
            "title": "和甯子与白鹿寺",
            "content": "谷朗岩开见佛灯，云遮雾掩碧层层。青山得意看流水，白鹿归来失旧僧。",
            "comment": ""
        },
        {
            "title": "荆州即事药名诗八首",
            "content": "前湖後湖水，初夏半夏凉。夜阑乡梦破，一雁度衡阳。",
            "comment": ""
        },
        {
            "title": "邹松滋寄苦竹泉橙麴莲子汤三首",
            "content": "松滋县西竹林寺，苦竹林中甘井泉。巴人漫说虾蟆培，试裹春芽来就煎。",
            "comment": ""
        },
        {
            "title": "谢檀敦信送柑子",
            "content": "色深林表风霜下，香著尊前指爪间。书後合题三百颗，频随驿使未应悭。",
            "comment": ""
        },
        {
            "title": "和庭诲苦雨不出",
            "content": "端居广文舍，暑服似纯绵。绿竹尘蒙合，红榴日炙蔫。披襟风入幌，洒面雨连天。莫借角巾垫，勤来坐马鞯。",
            "comment": ""
        },
        {
            "title": "杂诗七首",
            "content": "古屋清寒雪未消，小窗晴日展芭蕉。酸甘荔子尝春酒，更碾新芽荐菊苗。",
            "comment": ""
        },
        {
            "title": "寄晁元中十首",
            "content": "北书来无期，雁不到梅岭。欲遗双鲤鱼，枫叶江路永。平生中心愿，褊短不获骋。富贵安可为，吾亦有岑鼎。",
            "comment": ""
        },
        {
            "title": "戊午夜宿宝石寺视宝石戏题",
            "content": "石形卧苍牛，屭贔古松阴。松风与溪月，相守历古今。初无廊庙姿，又不能础碪。呈文谢珉光，抚质愧球琳。金马与碧鸡，光景动照临。圯桥授书老，陈仓雊时禽。是皆为国器，不尔事陆沉。浮云有傥来，得名岂其心。谅如曲辕社，长存斧斤寻。智士贻美諡，自珍非世琛。不材以为宝，吾与汝同音。",
            "comment": ""
        },
        {
            "title": "读书呈几复二首",
            "content": "得君真似指南车，杖策方图问燕居。吾欲忘言观道妙，六经俱是不完书。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "公归未百年，鹳巢荒古屋。我吟殄瘁诗，悲风韵乔木。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "题郭熙山水扇",
            "content": "郭熙虽老眼犹明，便面江山取意成。一段风烟且千里，解如明月逐人行。",
            "comment": ""
        },
        {
            "title": "戏咏暖足瓶二首",
            "content": "小姬暖足卧，或能起心兵。千金买脚婆，夜夜睡天明。",
            "comment": ""
        },
        {
            "title": "化毡颂",
            "content": "夺却群生夏衣，成得衲僧卧具。为伊业识茫茫，所以一夺一与。三百四百野狐队，中有一两个不瞌睡。十方虚空百杂碎，宁不打破悭皮袋。",
            "comment": ""
        },
        {
            "title": "留几复饮",
            "content": "几复平生好，能来屈马蹄。愈风观草檄，刮膜受金篦。藏器时难得，忘言物已齐。买书聊教子，让粟不谋妻。碧草迷寒梦，丹枫落故溪。尔时千里恨，且愿醉如泥。",
            "comment": ""
        },
        {
            "title": "放言十首",
            "content": "兰楫桂为舟，大江可远游。坚车无良马，出门败吾輈。一身交万物，用我未易周。安得柳下惠，穷年与之游。",
            "comment": ""
        },
        {
            "title": "失紫竹柱杖颂",
            "content": "袁门西关失却柱杖，木平万载县里拾得。恰似郑州却出曹门，何处待此左科禅客。",
            "comment": ""
        },
        {
            "title": "戏答仇梦得承制二首",
            "content": "结发从征听鼓鼙，未曾一展胸中奇。弯弓如月落霜雁，谁道将军能赋诗。",
            "comment": ""
        },
        {
            "title": "自门下後省归卧酺池寺观卢鸿草堂图",
            "content": "黄尘逆帽马辟易，归来下帘卧书空。不知绣鞍万人立，何如卢郎驾飞鸿。",
            "comment": ""
        },
        {
            "title": "过洞庭青草湖",
            "content": "乙丑越洞庭，丙寅渡青草。似为神所怜，雪上日杲杲。我虽贫至骨，犹胜杜陵老。忆昔上岳阳，一饭从人讨。行矣勿迟留，蕉林追獦獠。",
            "comment": ""
        },
        {
            "title": "睡鸭",
            "content": "山鸡照影空自爱，孤鸾舞镜不作双。天下真成长会合，两凫相倚睡秋江。",
            "comment": ""
        },
        {
            "title": "招戴道士弹琴",
            "content": "春愁如发不胜梳，酒病绵绵困未苏。欲听淳音消妄想，抱琴端为一来无。",
            "comment": ""
        },
        {
            "title": "和知命招晁道夫叔侄",
            "content": "过我诸公子，寂寥非世娱。茶须亲碾试，酒可倩行沽。日永乌皮几，窗寒竹火炉。不来寻翰墨，僮仆解吴歈。",
            "comment": ""
        },
        {
            "title": "和答魏道辅寄怀十首",
            "content": "平生弄翰墨，客事半九州。天未逢故人，园蔬当肴羞。酒阑豪气在，尚欲椎肥牛。虞卿不穷愁，後世无春秋。",
            "comment": ""
        },
        {
            "title": "刘晦叔许洮河绿石砚",
            "content": "久闻岷石鸭头绿，可磨桂溪龙文刀。莫嫌文吏不知武，要试饱霜秋兔毫。",
            "comment": ""
        },
        {
            "title": "东坡先生真赞三首",
            "content": "子瞻堂堂，出於峨眉，司马班扬。金马石渠，阅士如墙。上前论事，释之冯唐。言语以为阶，而投诸云梦之黄。东坡之酒，赤壁之笛，嬉笑怒骂，皆成文章。解羁而归，紫微玉堂。子瞻之德，未变於初尔，而名之曰元佑之党，放之珠厓儋耳。方其金马石渠，不自知其东坡赤壁也。及其东坡赤壁，不自意其紫微玉堂也。及其紫微玉堂，不自知其珠厓儋耳也。九州四海，知有东坡。东坡归矣，民笑且歌。一日不朝，其间容戈。至其一丘一壑，则无如此道人何。",
            "comment": ""
        },
        {
            "title": "赠张仲谋",
            "content": "车如鸡栖马如狗，闭门常多出门少。去天尺五张公子，官居城南池馆好。健儿快马紫游缰，迎我不知沙路长。高榆老柳媚寒日，枯荷小鸭冻野航。津人刺船起应客，遥知故人一水隔。下马索酒呼三迟，骑奴笑言客竟痴。向来情义比瓜葛，万事略不置町畦。追数存亡异忧乐，烛如白虹贯酒卮。开轩临水弄长笛，吹落残月风凄凄。城头漏下四十刻，破魔惊睡听新诗。君诗清壮悲节物，正与秋虫同一律。迩来更觉苦语工，思妇霜碪捣寒月。朱颜绿发深误人，不似草木长青春。洁身好贤君自有，今日相看进于旧。以兹敢倾一杯酒，为太夫人千万寿。",
            "comment": ""
        },
        {
            "title": "太平州作二首",
            "content": "欧靓腰支柳一涡，小梅催拍大梅歌。舞余片片梨花雨，奈此当涂风月何。",
            "comment": ""
        },
        {
            "title": "李宗古出示谢李道人苕帚杖从蒋彦回乞葬地二",
            "content": "诗书传女似中郎，杞菊同盘有孟光。今日鹧鸪鸣蹇蹇，他年鹦鹉恨堂堂。",
            "comment": "【注释】原题：李宗古出示谢李道人苕帚杖从蒋彦回乞葬地二颂作二诗奉呈 | 【注释】原题：李宗古出示谢李道人苕帚杖从蒋彦回乞葬地二颂作二诗奉呈"
        },
        {
            "title": "赠刘静翁颂四首",
            "content": "一瓶一钵非难办，住得山时更莫来。千年粪扫堆头物，优钵罗花特地开。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "衣篝丽纨绮，有待乃芬芳。当念真富贵，自薰知见香。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "以小团龙及半挺赠无咎并诗用前韵为戏",
            "content": "我持玄圭与苍璧，以暗投人渠不识。城南穷巷有佳人，不索宾郎常晏食。赤铜茗椀雨斑斑，银粟翻光解破颜。上有龙文下棋局，探囊赠君诺已宿。此物已是元丰春，先皇圣功调玉烛。晁子胸中开典礼，平生自期莘与渭。故用浇君磊隗胸，莫令鬓毛雪相似。曲几团蒲听煮汤，煎成车声绕羊肠。鸡苏胡麻留渴羌，不应乱我官焙香。肥如瓠壶鼻雷吼，幸君饮此勿饮酒。",
            "comment": ""
        },
        {
            "title": "奉答固道",
            "content": "平生湖海鱼竿手，强学来操制锦刀。末俗相看终眼白，古人不见想山高。未乘春水归行李，傥得闲官去坐曹。自是无能欲乐尔，烦君错为叹贤劳。",
            "comment": ""
        },
        {
            "title": "觉范师种竹颂",
            "content": "往在江南住竹山，道人两岁三来访。听风听雨看成龙，牛羊折角入朝饷。简州城东刮地寒，手种檀栾三两竿。竹成要作无孔笛，若有灵龟一任钻。",
            "comment": ""
        },
        {
            "title": "江南李後主梦观世音像赞",
            "content": "补陀岩中大慈圣，沧浪石上观生死。南州麽圣师子王，感梦白衣施无畏。梦回洒笔具光相，照镜还与我面同。当时若会照镜句，放下江南作闲客。",
            "comment": ""
        },
        {
            "title": "戏赠顿二主簿",
            "content": "桐植客亭欣款曲，歌倾家酿勿徘徊。百年中半夜分去，一岁无多春蹔来。落日园林须秉烛，能言桃李听传杯。红疏绿暗明朝是，公事相过得几回。",
            "comment": ""
        },
        {
            "title": "戏答公益春思二首",
            "content": "昔人有真意，政在无美恶。微言见端绪，垂手延後觉。大声久辍响，谁继夫子铎。长笑二南闲，斯道公不薄。性怀如佩环，诗笔若陨雹。前篇戏调公，深井下短索。子云最清净，亦动解嘲作。光尘贵和同，玉石尚磊落。众人开眼眠，公独寤此乐。昔在西宫游，初非朝夕约。邂逅二三子，蛾眉能劝客。坐嫌席闲疏，酒恨盏底窄。骊驹我先返，看朱已成碧。况闻公等醉，歌舞恣所索。舞余必缠头，歌罢皆举白。清狂稍稍出，应节自不错。譬如观俳优，谁能不一噱。何为苦解纷，乃似自立敌。人生忽远行，车马无归迹。黄粱一炊顷，梦尽百年历。弃置勿重陈，虚心待三益。",
            "comment": ""
        },
        {
            "title": "见子瞻粲字韵诗和答三人四返不困而愈崛奇辄",
            "content": "元龙湖海二，毁誉略相半。下床卧许君，上床自永叹。丈夫属有念，人物非所玩。坐令结欢客，化为烟雾散。武功有大略，亦复寡朋伴。咏歌思见之，长夜鸣曷旦。东南望彭门，官道平如案。简书束缚人，一水不能乱。斯文媲秬鬯，可用圭瓒盥。诚求活国医，何忍弃和缓。开疆日百里，都内钱朽贯。铭功甚俊伟，乃见儒生懦。且当置是事，勿使冰作炭。上帝群玉府，道家蓬莱馆。曲肱夏簟寒，炙背冬屋暖。只令文字垂，万世星斗粲。",
            "comment": "【注释】原题：见子瞻粲字韵诗和答三人四返不困而愈崛奇辄次韵寄彭门三首 | 【注释】原题：见子瞻粲字韵诗和答三人四返不困而愈崛奇辄次韵寄彭门三首"
        },
        {
            "title": "书扇",
            "content": "鲁公笔法屋漏雨，未减右军锥画沙。可惜团团新月面，故教零乱黑云遮。",
            "comment": ""
        },
        {
            "title": "考试局与孙元忠博士竹间对窗夜闻元忠通书声",
            "content": "屋山啼乌儿当归，玉钗罥蛛郎马嘶。去时灯火正月半，阶前雪消萱草齐。",
            "comment": "【注释】原题：考试局与孙元忠博士竹间对窗夜闻元忠通书声调悲壮戏作竹枝歌三章和之 | 【注释】原题：考试局与孙元忠博士竹间对窗夜闻元忠通书声调悲壮戏作竹枝歌三章和之"
        },
        {
            "title": "观秘阁苏子美题壁及中人张侯家墨迹十九纸率",
            "content": "仁祖康四海，本朝盛文章。苏郎如虎豹，孤啸翰墨场。风流映海岱，俊锋不可当。学书窥法窟，当代见崔张。银钩刻琬琰，虿尾回缣缃。擢登群玉府，台阁自生光。春风吹晓雨，禁直梦沧浪。人声市朝远，帘影花光凉。秋河湔笔研，怨句挟风霜。不甘老天禄，试欲叫未央。小臣胆如斗，侏儒俸一囊。请提师十万，奉辞问犬羊。归鞍饮月支，伏背笞中行。人事多乖迕，南迁浮夜航。此时调玉烛，日行中道黄。柄臣似牛李，倾夺谋未臧。鲁酒围邯郸，老龟祸枯桑。兼官百郡邸，报赛用岁常。招延青云士，共醉椒糈觞。俗客避白眼，傲歌舞红裳。谤书动宸极，牢户系桁杨。一网收冠盖，九原人走藏。庖丁提刀立，满志无四旁。论罪等饕餮，囚衣御方良。姑苏麋鹿畽，风月在书堂。永无湔祓期，山鬼共幽篁。万户封侯骨，今成狐兔冈。迩来四十年，我亦校书郎。雄文终脍炙，妙墨见垣墙。高山仰豪气，峥嵘乃不亡。张侯开诗卷，词意尚轩昂。草书十纸余，雨漏古屋廊。诚知千里马，不服万乘箱。遂令驾鼓车，此岂用其长。事往飞鸟过，九原色莽苍。敢告大钧手，才难幸扶将。",
            "comment": "【注释】原题：观秘阁苏子美题壁及中人张侯家墨迹十九纸率同舍钱才翁学士赋之 | 【注释】原题：观秘阁苏子美题壁及中人张侯家墨迹十九纸率同舍钱才翁学士赋之"
        },
        {
            "title": "伤歌行四首",
            "content": "诸妹欲归囊褚单，值我薄宦多艰难。为吏受赇恐得罪，啜菽饮水终无懽。永怀遂休一夜梦，谁与少缓百忧端。古人择婿求过寡，取妇岂为谋饥寒。",
            "comment": ""
        },
        {
            "title": "再和元礼春怀十首",
            "content": "双盘锦带丁香结，窄袖春衫甘草黄。旧赠恐能开宝匣，新年时候梦残妆。",
            "comment": ""
        },
        {
            "title": "高至言筑亭于家圃以奉亲总其观览之富命曰溪",
            "content": "逸人生长在林泉，更筑亭皋名意在。明月清风共一家，全以山川为眼界。鸟度云行阅古今，溪演木末听竽籁。老夫平生行乐处，只今许公分一派。",
            "comment": "【注释】原题：高至言筑亭于家圃以奉亲总其观览之富命曰溪亭乞余赋诗余先君之敝庐望高子所筑不过十牛鸣地耳故余未尝登临而得其胜处 | 【注释】原题：高至言筑亭于家圃以奉亲总其观览之富命曰溪亭乞余赋诗余先君之敝庐望高子所筑不过十牛鸣地耳故余未尝登临而得其胜处"
        },
        {
            "title": "题高节亭颂",
            "content": "松风竹雨共谈空，楼阁参差古叠重。急水滩头道人住，亦如前佛在因中。",
            "comment": ""
        },
        {
            "title": "毁璧",
            "content": "毁璧兮陨珠，执手者兮问过。爱憎兮万世一轨，居物之忌兮，固常以好为祸。羞桃肴兮饭汝，有席兮不嫔汝坐。归来兮逍遥，采云英兮御饿。淑善兮清明，阳春兮玉冰。畸於世兮天脱其撄，爱骨人兮冥冥。弃汝阳侯兮遇汝曾不如生，未危可以去兮殆而其雏婴，众雏羽翼兮故巢倾。归来兮逍遥，西山浪波何时平。山涔涔兮猿鹤同舍，瀑垂天兮雷霆在下。云月为昼兮风雨为夜，得意山川兮不可绘画。寂寥无朋兮去道如咫，彼生坎兮可谢。归来兮逍遥，增胶兮不聊此暇。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "石蜜化螺甲，榠樝煮水沈。博山孤烟起，对此作森森。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "再答静翁并以筇竹一枝赠行四首",
            "content": "栽松道者身先老，放下锄头好再来。八万四千关捩子，与公一个锁匙开。",
            "comment": ""
        },
        {
            "title": "以同心之言其臭如兰为韵寄李子先",
            "content": "吾子有嘉德，譬如含薰兰。清风不来过，岁晚蒿艾间。古来百夫雄，白首在涧盘。非关自取重，直为知人难。",
            "comment": ""
        },
        {
            "title": "与黔倅张茂宗",
            "content": "静居门巷似乌衣，文采风流众所归。别乘同来二千石，化民曾寄十三徽。寒香亭下方遗爱，吏隐堂中已息机。暂与计司参婉画，百城官吏借光辉。",
            "comment": ""
        },
        {
            "title": "过致政屯田刘公隐庐",
            "content": "儿时拜公床，眼碧眉紫烟。舍前架茅茨，炉香坐僧禅。女奴煮甖粟，石盆泻机泉。今来扫门巷，竹间翁蜕蝉。堂堂列五老，胜气失江山。石盆烂黄土，茅斋薪坏椽。女奴为民妻，又瘗蒿里园。当年笑语地，华屋转朱栏。课儿种松子，伞盖上参天。投策数去日，木行天再环。先生古人风，铁胆石肺肝。眼前不可意，壮日挂其冠。解衣庐君峰，洗耳瀑布源。雾豹藏文章，惊世时一斑。众人初易之，久远乃见难。忆昔子政在，为翁数解颜。五兵森武库，河汉落舌端。王阳已富贵，尘冠不肯弹。呻吟刊十史，凡例墨新乾。宰木忽拱把，相望风隧寒。百楹书万卷，少子似翁贤。",
            "comment": ""
        },
        {
            "title": "以峡州酒遗益修复继前韵",
            "content": "令节不把酒，新诗徒拜嘉。颇忆宋玉赋，登高气成霞。渚宫但衰柳，朝云为谁夸。吾宗怀古恨，流涎过麴车。一壶浇往事，聊送解愁嗟。",
            "comment": ""
        },
        {
            "title": "缺月镜颂",
            "content": "月坠镜中，无灭无生。月虽缺半，影像圆成。",
            "comment": ""
        },
        {
            "title": "再赠陈季张拒霜花二首之一",
            "content": "鼓盆庄叟赋情浓，天遣霜华慰此公。想见尚能迷蝶梦，移栽闻说自蚕丛。酒倾玉醆垂莲尽，鱠簇金盘下箸空。秉烛栏边连夜饮，全藤折与卖花翁。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "轮囷香事已，郁郁著书画。谁能入吾室，脱汝世俗械。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "王圣涂二亭歌",
            "content": "营丘之下，有宅有田。梨枣兮觞豆，耘耔兮为年。鶪栖埘兮羊豕在牧，课儿子兮蓺松菊。炙背兮墙东，梦覆舟兮涛且风。洋之回兮可以驾，孙甥扶舆兮父老同社。洋之水兮可以舟入，鸥鸟兮与之游。一世兮蜉蚁，桑榆兮憖可收。从此休兮，公谁黄发之休。伟长松兮卧龙蛇，阅千岁兮不改其柯。震雷不惊兮，谁欲休之以蜩蛭。下有锦石兮可用杯勺，云月供帐兮万籁奏乐。石子磊磊兮涧谷纵横，春月桃李兮士女倾城。时雨霖兮忽若海潦收，无事兮我以观万物之情。儿时所蓺兮桃李纤纤，随世风波兮吹而北南。昔去兮拱把，今归兮与天参。与古人兮合契，树如此兮我何以堪。鸿冥冥兮或在洲渚，有心於粒兮弋者所取。飞冥冥兮渺万里而绝，去薮泽之罗者兮官予落羽。",
            "comment": ""
        },
        {
            "title": "和答刘太博携家游庐山见寄",
            "content": "缓辔松阴不起尘，岚山经雨一番新。遥知数夜寻山宿，便是全家避世人。落日已迷烟际路，飞花还报洞中春。可怜不更寻源入，若见刘郎想问秦。",
            "comment": ""
        },
        {
            "title": "送伯氏入都",
            "content": "贫贱难安处，别离更增悲。经营动北征，慈母待春衣。短菙驱瘦马，青草牧中嘶。送行不知远，可忍独归时。太华物华春，街柳啭黄鹂。九衢生紫烟，到家使人迷。知音者谁子，倦客无光辉。王侯不可谒，秣马兴言归。岂无他人游，不如我埙箎。陈书北窗下，此自有余师。",
            "comment": ""
        },
        {
            "title": "神宗皇帝挽词三首",
            "content": "钓筑收贤辅，天人与圣能。辉光唐六典，度越汉中兴。百世神宗庙，千秋永裕陵。帝乡无马迹，空望白云乘。",
            "comment": ""
        },
        {
            "title": "求范子默染鸦青纸二首",
            "content": "学似贫家老破除，古今迷忘失三余。极知鹄白非新得，谩染鸦青袭旧书。",
            "comment": ""
        },
        {
            "title": "题季张竹林村",
            "content": "百亩清阴十万竿，一溪流水四围山。太平无用经纶者，乞与闲身向此闲。",
            "comment": ""
        },
        {
            "title": "赋未见君子忧心靡乐八韵寄李载",
            "content": "河南李茂彦，内蕴迈俗心。浚冲有泾渭，一顾重千金。事亲知色难，胜己又勇沈。外物既难必，求之首阳岑。",
            "comment": ""
        },
        {
            "title": "和答孙不愚见赠",
            "content": "诗比淮南似小山，酒名麴米出云安。且凭诗酒勤春事，莫爱儿郎作好官。簿领侵寻台相笔，风埃蓬勃使星鞍。小臣才力堪为掾，敢学前人便挂冠。",
            "comment": ""
        },
        {
            "title": "奉留楚金长老",
            "content": "但将饭向无心椀，自有人扶折脚铛。不用重寻旧巢穴，胡蜂窠挂万年藤。",
            "comment": ""
        },
        {
            "title": "三言二首",
            "content": "寄岳云，安九夏。无间绿，实潇洒。碧溪头，古松下。卧盘陀，昼复夜。",
            "comment": ""
        },
        {
            "title": "题宛陵张待举曲肱亭",
            "content": "仲蔚蓬蒿宅，宣城诗句中。人贤忘巷陋，境胜失途穷。寒葅书万卷，零乱刚直胸。偃蹇勋业外，啸歌山水重。晨鸡催不起，拥被听松风。",
            "comment": ""
        },
        {
            "title": "己未过太湖僧寺得宗汝为书寄山蓣白酒长韵诗",
            "content": "从学晚闻道，谋官无见功。早衰观水鉴，内热愧邻邦。比邻有宗侯，治剧乃雍容。摩手抚鳏寡，蒿碪磔强梁。桃李与荆棘，称物施露霜。政经甚缜密，私不蚍蜉通。吏舍无请赇，家有侯在堂。府符下盐策，县官劝和羹。作民敏风雨，令先诸邑行。我居万夫上，闒惰世无双。此邑宅岩岩，里中颇秦风。翁媪无恙时，出分如峰房。一钱气不直，白梃及父兄。簪笔怀三尺，揖我谓我臧。向来豪杰吏，治之以牛羊。我不忍敌民，教养如儿甥。荆鸡伏鹄卵，久望羽翼成。讼端凶凶来，谕去稍听从。尚余租庸调，岁岁稽法程。按图索家资，四壁达牖窗。揜目鞭扑之，桁杨相推掁。身欲免官去，驽马恋豆糠。所以积廪盐，未使户得烹。八月酾社酒，公私乐年登。遣徒与会稽，而悉走荻篁。吾惟不足遣，夙驾略我疆。邑西軱戾地，是尝婴吾锋。龈齕其强宗，彼乃可使令。夙夜于远郊，草露沾帷裳。入磴履虎尾，扪萝触虿芒。借问夕何宿，烟边数峰横。松竹不见天，蟠空作秋声。谷鸟与溪濑，合弦琵琶筝。税驾乱石间，岩寺鸣疏钟。山农颇来服，见其父孙翁。苦辞王赋迟，户户无积藏。民病我亦病，呻吟达五更。韵为诵书语，行歌类楚狂。举鞭问嘉禾，秣马可及城。惜哉忧城旦，不得对榻床。洒笔付飞鸟，北风吹报章。书回银钩壮，句与麝煤香。浮蛆拨官醅，倾壶嫩鹅黄。山气常蓊，此物可屡觞。蓣药割紫藤，开笼喜手封。味温颇宜人，芼以石饴姜。举杯引药糜，咏诗对寒江。寄声甚劳苦，相思秋月明。我邑万户乡，其民资嚚凶。欲割以寿公，使之承化光。反以来寿我，中有吞舟鲸。铜墨俱王命，职思慰孤惸。何时赌一掷，烧烛咒明琼。",
            "comment": "【注释】原题：己未过太湖僧寺得宗汝为书寄山蓣白酒长韵诗寄答 | 【注释】原题：己未过太湖僧寺得宗汝为书寄山蓣白酒长韵诗寄答"
        },
        {
            "title": "题李亮功家周昉画美人琴阮图",
            "content": "周昉富贵女，衣饰新旧兼。髻重发根急，妆薄无意添。琴阮相与娱，听弦不观手。敷腴竹马郎，跨马欲折柳。",
            "comment": ""
        },
        {
            "title": "再答景叔",
            "content": "女三为粲当献王，三珍同盘乃得尝。甘泉下浇藜苋肠，令我诗句挟风霜。小人食珍敢取足，都城一饭炊白玉。赐钱千万民犹饥，雪後排檐冻银竹。",
            "comment": ""
        },
        {
            "title": "谢公择舅分赐茶三首",
            "content": "文书满案惟生睡，梦里鸣鸠唤雨来。乞与降魔大圆镜，真成破柱作惊雷。",
            "comment": ""
        },
        {
            "title": "再答明略二首",
            "content": "挟策读书计糊口，故人南箕与北斗。江南江北万重山，千里寄书声不还。当时朱弦写心曲，果在高山深水间。沽桐满腹生蛛网，忍向时人觅清赏。廖侯文字得我惊，五岳纵横守严城。万夫之下不称屈，定知名满四海非真荣。富於春秋已如此，他日卜邻长儿子。一丘各自有林泉，扶将白头亲燕喜。秋风日暮衣裳单，深巷落叶已如弹。数来会面复能几，六龙去人不可攀。短歌溷公更一和，聊乞淮南作小山。",
            "comment": ""
        },
        {
            "title": "刘邦直送早梅水仙花四首",
            "content": "簸船綪缆北风嗔，霜落千林憔悴人。欲问江南近消息，喜君贻我一枝春。",
            "comment": ""
        },
        {
            "title": "书王氏梦锡扇",
            "content": "压枝梅子大於钱，惭愧春光又一年。亭午无人初破睡，杜鹃啼在柳梢边。",
            "comment": ""
        },
        {
            "title": "和东坡送仲天贶王元直六言韵五首",
            "content": "仲子霣霜杀草，风流无地寄言。王君攀鳞附翼，礼义端能不骞。",
            "comment": ""
        },
        {
            "title": "戏答王居士送文石",
            "content": "南极一星天九秋，自埋光景落江流。是公至乐山中物，乞与衰翁似暗投。",
            "comment": ""
        },
        {
            "title": "故陈氏画像赞",
            "content": "女归能妇，义止宜家。谁其向道，探深见遐。入古人室，立妙法句。自履实地，告人悟处。忽尔心疾，累岁狂痴。为忘我难，使人厌之。迨其解化，庄语告戒。堂堂夫人，凌郑同派。",
            "comment": ""
        },
        {
            "title": "灵龟泉上",
            "content": "大灵寿日月，化石皖公陂。偶无斧斤寻，不作宰上碑。倾首若有谓，指泉来自西。泉甘崖木老，坐啸欲忘归。风流裴通直，商略从我嬉。莳梅盈百科，洗石出岖奇。更约聘石工，鑱我灵龟诗。舅弟妙学古，亦复古须眉。卿家北海公，笔法可等夷。为我书斯文，要与斗牛垂。",
            "comment": ""
        },
        {
            "title": "戏赠陈季张",
            "content": "气清语不凡，郭与陈季优。季子有美质，明月悬高秋。词谈贯百家，炙毂出膏油。放声寄大块，肆情无去留。方圆付自尔，规矩为疮疣。当其说荒唐，众口莫能咻。书案鼠篆尘，衔蔬满床头。居不省家舍，那问犬马牛。吾尝观圣人，与世为献酬。道通众人行，智欲万物周。微言观季子，颇亦有意不。季子捧蛙延海鳖，乐事擅一邱。束牲盟伯夷，固自取揶揄。无心以触物，爱子如虚舟。维楫苟不存，倾覆当谁尤。尚思济来者，非但自为谋。",
            "comment": ""
        },
        {
            "title": "戏咏蜡梅二首",
            "content": "体薰山麝脐，色染蔷薇露。披拂不满襟，时有暗香度。",
            "comment": ""
        },
        {
            "title": "和陈君仪读太真外传五首",
            "content": "扶风乔木夏阴合，斜谷铃声秋夜深。人到愁来无处会，不关情处总伤心。",
            "comment": ""
        },
        {
            "title": "渔父二首",
            "content": "草草生涯事不多，短船身外岂知他。蒹葭浩荡双蓬鬓，风雨飘零一钓蓑。春鲔出潜留客鱠，秋蕖遮岸和儿歌。莫言野父无分别，解笑沈江捐汨罗。",
            "comment": ""
        },
        {
            "title": "与胡彦明处道饮融师竹轩",
            "content": "井寒茶鼎甘，竹密午阴好。瓜尝邵平种，酒为何侯倒。倦须盘礡赢，归可倒著帽。欲去更少留，道人谈药草。",
            "comment": ""
        },
        {
            "title": "袁州刘司法亦和予摩字诗因次韵寄之",
            "content": "袁州司法多兼局，日暮归来印几窠。诗罢春风荣草木，书成快剑斩蛟鼍。遥知吏隐清如此，应问卿曹果是何。颇忆病余居士否，在家无意饮萝摩。",
            "comment": ""
        },
        {
            "title": "和谢公定河朔漫成八首",
            "content": "百里弃疆王自直，万金损费物皆春。须令牧马甘踰幕，更遣弯弓不射人。",
            "comment": ""
        },
        {
            "title": "秋怀二首",
            "content": "茅堂索索秋风发，行遶空庭紫苔滑。蛙号池上晚来雨，鹊转南枝夜深月。翻手覆手不可期，一死一生交道绝。湖水无端浸白云，故人书断孤鸿没。",
            "comment": ""
        },
        {
            "title": "题燕邸洋川公养浩堂画二首",
            "content": "拥膝度残腊，攀条惊早春。陈郎浮竹叶，著我北归人。",
            "comment": ""
        },
        {
            "title": "再次韵兼简履中南玉三首",
            "content": "锁江亭上一樽酒，山自白云江自横。李侯短褐有长处，不与俗物同条生。经术貂蝉续狗尾，文章瓦釜作雷鸣。古来寒士但守节，夜夜抱关听五更。",
            "comment": ""
        },
        {
            "title": "戏赠米元章二首",
            "content": "万里风帆水著天，麝煤鼠尾过年年。沧江静夜虹贯月，定是米家书画船。",
            "comment": ""
        },
        {
            "title": "效进士作观成都石经",
            "content": "成都九经石，岁久麝煤寒。字画参工拙，文章可鉴观。危邦犹劝讲，相国校雕刊。群盗烟尘後，诸生竹帛残。王春尊孔氏，乙夜诏甘盘。愿比求诸野，成书上学官。",
            "comment": ""
        },
        {
            "title": "戏答俞清老道人寒夜三首",
            "content": "索索叶自雨，月寒遥夜阑。马嘶车铎鸣，群动不遑安。有人梦超俗，去发脱儒冠。平明视清镜，正尔良独难。",
            "comment": ""
        },
        {
            "title": "和世弼中秋月咏怀",
            "content": "一年中秋最明月，也照贫家门户来。清光适从人意满，壶觞政为诗社开。秋空高明万物静，此时乃见天地性。广文官舍非吏曹，况得数子发嘉兴。千古风流有诗在，百忧坐忘知酒圣。露华侵衣寒耿耿，绝胜永夏处深甑。人生此欢良独难，夜如何其看斗柄。王甥俊气横九州，樽前为予商声讴。松烟洒落成珠玉，溪藤卷舒烂银钩。北门楼卤地险壮，金堤浊河天上流。离宫殿阁碍飞鸟，霸业池台连秃鶖。当日西园湛清夜，冠盖追随皆贵游。使臣词句高突兀，慷慨悲壮如曹刘。我於人闲触事懒，身世江湖一白鸥。空余诗酒兴不浅，尚能呻吟卧糟邱。偶然青衫五斗米，夺去黄柑千户侯。永怀丹枫树微脱，洞庭潇湘晚风休。晴波上下挂明镜，棹歌放船空际浮。不须乞灵向沈谢，清兴自与耳目谋。江山於人端有助，君不见至今宋玉传悲秋。期君异时明月夜，把酒岳阳黄鹤楼。",
            "comment": ""
        },
        {
            "title": "谢人惠茶",
            "content": "一规苍玉琢蜿蜒，藉有佳人锦段鲜。莫笑持归淮海去，为君重试大明泉。",
            "comment": ""
        },
        {
            "title": "到官归志浩然二绝句",
            "content": "雨洗风吹桃李净，松声聒尽鸟惊春。满船明月从此去，本是江湖寂寞人。",
            "comment": ""
        },
        {
            "title": "戏和舍弟船场探春二首",
            "content": "百舌解啼泥滑滑，忽成风雨落花天。城南一段春如锦，唤取诗人到酒边。",
            "comment": ""
        },
        {
            "title": "谢答闻善二兄九绝句",
            "content": "群猪过饮尚可醉，疥手轑瓮庸何伤。柳家兄弟太迫窄，狂药不容人发狂。",
            "comment": ""
        },
        {
            "title": "谢王仲至惠洮州砺石黄玉印材",
            "content": "洮砺发剑虹贯日，印章不琢色蒸栗。磨砻顽钝印此心，佳人持赠意坚密。佳人鬓彫文字工，藏书万卷胸次同。日临天闲豢真龙，新诗得意挟雷风。我贫无句当二物，看公倒海取明月。",
            "comment": ""
        },
        {
            "title": "劝交代张和父酒",
            "content": "风流五日张京兆，今日诸孙困小官。作尹大都如广汉，画眉仍复近长安。三人成虎事多有，众口铄金君自宽。酒兴情亲俱不浅，贱生何取罄交欢。",
            "comment": ""
        },
        {
            "title": "题章和甫钓亭放言",
            "content": "斩木开亭，却倚石壁。寒潭百雷，古木千尺。观鱼乐而相忘，听鸟啼而自得。去而之京洛之间数年，犹常梦崭岩之石。",
            "comment": ""
        },
        {
            "title": "子瞻去岁春侍立迩英子由秋冬间相继入侍作诗",
            "content": "乐天名位聊相似，却是初无富贵心。只欠小絩蛮素在，我知造物爱公深。",
            "comment": "【注释】原题：子瞻去岁春侍立迩英子由秋冬间相继入侍作诗各述所怀予亦次韵四首 | 【注释】原题：子瞻去岁春侍立迩英子由秋冬间相继入侍作诗各述所怀予亦次韵四首"
        },
        {
            "title": "喜知命弟自青原归",
            "content": "为吏困米盐，曲肱梦灵泉。谅非调鼎手，正觉荷锄便。在公虽勤苦，归喜叔山禅。去我忽数日，草虫傍床煎。屋角鸟乌乐，行舆响担肩。包解分柿栗，儿女闹樽前。白紵绕祖塔，香携青原烟。玄珠一百八，夜纫湘缕穿。高林风落子，老僧选霜坚。袖中出新诗，山水含碧鲜。五言吾老矣，佳句付惠连。",
            "comment": ""
        },
        {
            "title": "碾建溪第一奉邀徐天隐奉议并效建除体",
            "content": "建溪有灵草，能蜕诗人骨。除草开三径，为君碾玄月。满瓯泛春风，诗味生牙舌。平斗量珠玉，以救风雅渴。定知胸中有，璀璨非外物。执虎探虎穴，斩蛟入蛟室。破镜挂西南，夜阑清兴发。危言诸公上，殊胜弄翰墨。成仁冒鼎镬，闻已归谏列。收汝救月弓，蛙腹当坼裂。开云照四海，黄道行尧日。闭门斲车轮，出门同轨辙。",
            "comment": ""
        },
        {
            "title": "乐寿县君吕氏挽词二首",
            "content": "归装衣楚楚，家世印累累。来作箕帚妇，不忘蘋藻诗。居然成万古，何啻谒三医。骑省还秋直，霜侵鬓脚衰。",
            "comment": ""
        },
        {
            "title": "浯溪图",
            "content": "成子写浯溪，下笔便造极。空蒙得真趣，肤寸已千尺。只今中宫寺，在昔漫郎宅。更作老夫船，樯竿插苍石。",
            "comment": ""
        },
        {
            "title": "孙不愚索饮九日酒已尽戏答一篇",
            "content": "满眼黄花慰索贫，可怜风物逐时新。范丹出後尘生釜，郭泰归来雨垫巾。偶有清樽供寿母，遂无余沥及他人。年丰酒价应须贱，为子明年作好春。",
            "comment": ""
        },
        {
            "title": "吉老受秋租辄成长句",
            "content": "黄花事了绿丛霜，蟋蟀催寒夜夜床。爱日捃收如盗至，失时鞭扑奈民疮。田夫田妇肩頳担，江北江南稼涤场。少忍飞糖眯君眼，要令私廪上公仓。",
            "comment": ""
        },
        {
            "title": "谢文灏元丰上文藁",
            "content": "虎豹文章非一斑，乳雉五色蜃胎寒。天生材器各有用，相如名独重太山。风流小谢宣城後，少年如春胆如斗。裕陵书藁公不朽，持名铁石要长久。",
            "comment": ""
        },
        {
            "title": "赠嗣直弟颂十首",
            "content": "虽受然灯记，不从然灯得。若会翻身句，弥勒真弥勒。",
            "comment": ""
        },
        {
            "title": "绿菜赞",
            "content": "蔡蒙之下，彼江一曲。有茹生之，可以为蔌。蛙蠙之衣，采采盈掬。吉蠲洗泽，不溷沙砾。芼以辛咸，宜酒宜餗。在吴则紫，在蜀则绿。其臭味同，远故不录。谁其发之，班我旨蓄。维女博士，史君炎玉。",
            "comment": ""
        },
        {
            "title": "放言十首",
            "content": "榨床在东壁，病起绕壁行。新醅浮白蚁，渴见解朝酲。小槽垂玉筋，音响有余清。疾风春雨作，静夜山泉鸣。安得朱丝弦，为我写此声。想知舜南风，正尔可人情。",
            "comment": ""
        },
        {
            "title": "和宣叔乞笋伽陀二颂",
            "content": "笋充庖，日百尾。千角鹿，九首虺。心生窍，浑沌死。搜中林，撅稚子。腹便便，老饕耳。",
            "comment": ""
        },
        {
            "title": "和邢惇夫秋怀十首",
            "content": "七均师无声，五和常主淡。芸芸观此归，一德贯真滥。梦临秋江水，鱼虾避窥瞰。明月本无心，谁令作寒监。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "曩窥涉世方，白驹且场谷。平生漫岁晚，志尚向山木。返身观小丑，真成覆车犊。否臧太磊磊，从此更三复。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "庚寅乙未犹泊大雷口",
            "content": "广原嘷终风，发怒土囊口。万艘萍无根，乃知积水厚。龙鳞火荧荧，鞭笞雷霆走。公私连樯休，森如束春韭。倚筇蒹葭湾，垂杨欲生肘。雄文酬江山，惜无韩与柳。五言呻吟内，惭愧陶谢手。送菜烦邻船，买鱼熟溪友。儿童报晦冥，正昼见箕斗。吾方废书眠，鼻鼾鞲囊吼。犹防盗窥家，严鼓申夜守。冶城谢公墩，牛渚荡子妇。何时快登临，篙师分牛酒。",
            "comment": ""
        },
        {
            "title": "戏赠诸友",
            "content": "驽骀无长涂，一月始千里。骅骝嘶清风，只在一日耳。诗酒废书史，诸友勿自疑。甯为驽骀懒，当效骅骝嘶。疏水必有源，析薪必有理。不须明小辨，所贵论大体。生死命有制，富贵天取裁。傥能领真意，何有於我哉。讨论销白日，圣知在黄卷。自此宜数来，作诗情缱绻。",
            "comment": ""
        },
        {
            "title": "呻吟斋睡起五首呈世弼",
            "content": "墙下蓬蒿地，儿童课翦除。蔓莴随分种，杞菊未须鉏。河水传烽火，交州报捷书。无能落闲处，慙媿饱春蔬。",
            "comment": ""
        },
        {
            "title": "读曹公传",
            "content": "南征北伐报功频，刘氏亲为魏国宾。毕竟以丕成霸业，岂能于汉作纯臣。两都秋色皆乔木，二祖恩波在细民。驾驭英雄虽有术，力扶宗社可无人。",
            "comment": ""
        },
        {
            "title": "谪居黔南十首",
            "content": "冷淡病心情，暄和好时节。故园音信断，远郡亲宾绝。",
            "comment": ""
        },
        {
            "title": "和答任仲微赠别",
            "content": "任君洒墨即成诗，万物生愁困品题。清似钓船闻夜雨，壮如军垒动秋鼙。寒花篱脚飘金钿，新月天涯挂玉篦。更欲少留观落笔，须判一饮醉如泥。",
            "comment": ""
        },
        {
            "title": "谢答闻善二兄九绝句",
            "content": "椎床破面枨触人，作无义语怒四邻。尊中欢伯笑尔辈，我本和气如三春。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "清润玉泉冰，高明秋景晴。妙年勤翰墨，银鉤烂纵横。蓝田生美璞，未琢价连城。思为万乘器，柱下贵晚成。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "再答并简康国兄弟四首",
            "content": "瞿昙不解祖师机，却许狸奴白牯知。道人只要贫到骨，沈却黄金卖笊离。",
            "comment": ""
        },
        {
            "title": "司马文正公挽词四首",
            "content": "献纳无虚日，居然迹已陈。清班区玉石，宝历顺星辰。更化思鸣鵙，遗书似获麟。易名无异论，今代两三人。",
            "comment": ""
        },
        {
            "title": "赠陈师道",
            "content": "陈侯学诗如学道，又似秋虫噫寒草。日晏肠鸣不俛眉，得意古人便忘老。君不见向来河伯负两河，观海乃知身一蠡。旅床争席方归去，秋水黏天不自多。春风吹园动花鸟，霜月入户寒皎皎。十度欲言九度休，万人丛中一人晓。贫无置锥人所怜，穷到无锥不属天。呻吟成声可管弦，能与不能安足言。",
            "comment": ""
        },
        {
            "title": "韩信",
            "content": "韩生高才跨一世，刘项存亡翻手耳。终然不忍负沛公，颇似从容得天意。成皋日夜望救兵，取齐自重身已轻。蹑足封王能早寤，岂恨淮阴食千户。虽知天下有所归，独怜身与哙等齐。蒯通狂说不足撼，陈豨孺子胡能为。予尝贳酒淮阴市，韩信庙前木十围。千年事与浮云去，想见留侯决是非。丈夫出身佐明主，用舍行藏可自知。功名邂逅轩天地，万事当观失意时。",
            "comment": ""
        },
        {
            "title": "庚申宿观音院",
            "content": "谷底一墟落，地形如盎盆。榱题相照耀，其民颇家温。土风甚于秦，不可借釜甗。僧屋无陶瓦，剪茅苍竹樊。借问僧安在，乞饭走诸门。人哄鸟乌语，簟凉风水文。旁有蜂蜜庐，颇闻衙集喧。将雨蚁争丘，鏖兵复追奔。红英委凤翼，赤帻峨鸡冠。汲烹寒泉窟，伐竹古松根。相戒莫浪出，月黑虎夔藩。",
            "comment": ""
        },
        {
            "title": "薛乐道自南阳来入都留宿会饮作诗饯行",
            "content": "薛侯本贵胄，射策一矢中。金兰托平生，瓜葛比诸从。数面尚成亲，况乃居连栋。交游及父子，讲学连伯仲。奴人通使令，孩稚接戏弄。相怜负米勤，同力采兰供。每持君家书，平安觑款缝。秦人与吾炙，忧乐一体共。释之廷尉曹，微过成系讼。从此张长公，不肯为时用。丘阿无梧桐，曲直不在凤。生涯谷口耕，世事邯郸梦。自君抱忧端，酒椀未忍齅。高秋自南归，意气稍宽纵。黄花尚满篱，白蚁方浮瓮。私言助燕喜，且莫戒辎重。霜风猎帷幕，银烛吐螮蝀。密坐幸颇欢，剧饮宁辞痛。疏钟鸣晓撞，小雨作寒霿。厩马萧萧鸣，征人稍稍动。九衢槐柳中，纵缓青丝鞚。朱楼豪士集，红袖清歌送。河鲤献鱠材，江橙解包贡。蟹擘鹅子黄，酒倾琥珀冻。举觞遥酌我，发嚏知见颂。行行鞭箠倦，短句烦屡讽。",
            "comment": ""
        },
        {
            "title": "古意赠郑彦能八音歌",
            "content": "金欲百链刚，不欲绕指柔。石羊卧荒草，一世如蜉蝣。丝成蚕自缚，智成龟自囚。竹箭天与美，岂愿作嚆矢。匏枯中笙竽，不用系墙隅。土偶与木偶，未用相贤愚。革辙要合道，覆车还不好。木讷赤子心，百巧令人老。",
            "comment": ""
        },
        {
            "title": "以十扇送徐天隐",
            "content": "人贫鹅雁聒邻墙，公贫琢诗声绕梁。坐客有毡吾不爱，暑榻无扇公自凉。党锢诸生尊孺子，建安七人先伟长。遣奴送箑非为好，恐有佳客或升堂。",
            "comment": ""
        },
        {
            "title": "谢杨履道送银茄四首",
            "content": "白金作颗非椎成，中有万粟嚼轻冰。戎州夏畦少蔬供，感君来饭在家僧。",
            "comment": ""
        },
        {
            "title": "谢荣绪割贶见贻二首",
            "content": "何处惊麏触祸机，烦君遣骑割鲜肥。秋来多病新开肉，粝饭寒葅得解围。",
            "comment": ""
        },
        {
            "title": "寄清新二禅师颂",
            "content": "石公来斲鼻端尘，无手人来斧凿亲。白牯狸奴心即佛，铜睛虎眼主中宾。自携瓶去沽村酒，幻者衫来作主人。万里相看如对面，死心寮里有清新。",
            "comment": ""
        },
        {
            "title": "定交诗二首效鲍明远体呈晁无咎",
            "content": "建酉金为政，摇落草木衰。除瓜陇亩净，邵平无米炊。满家色藜藿，诗书不賙饥。平生晁公子，正用此时来。定交无一物，秋月以为期。执持荆山璧，要我雕琢之。破斧不能柯，况乃玉无疵。危冠论百揆，备乐奏四时。成功彼有命，用舍君自知。收身渺江湖，岁晚白鸟嬉。开径蒲苇中，倚锄望君归。闭塞乃非道，不才当尔为。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "春色挟曙来，恼人似官酒。酬春无好语，怀我文章友。",
            "comment": "【注释】【原题】：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】【原题】：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "和师厚接花",
            "content": "妙手从心得，接花如有神。根株穰下土，颜色洛阳春。雍也本犁子，仲由元鄙人。升堂与入室，只在一挥斤。",
            "comment": ""
        },
        {
            "title": "与六祖长老颂",
            "content": "昨夜三更，有人点烛。烧尽十方，天堂地狱。不知是谁家之子，都无面目。但只向深草中藏，莫向孤峰上宿。斋时有饭，天明有粥。自然而得，山青水绿。",
            "comment": ""
        },
        {
            "title": "题马当山鱼望亭四首右颜鲁公",
            "content": "不见鲁公断石，谁家为础为杠。笔法锥沙屋漏，心期晓日秋霜。",
            "comment": ""
        },
        {
            "title": "会稽竹箭为蕲春傅尉作",
            "content": "会稽竹箭天下闻，青岭霜笴摇紫云。金作仆姑如鸟翼，壮士持用横三军。迩来场师无远虑，翦伐柔萌荐葅茹。人闲御武急难才，不得生民饱霜露。嘉瓜美果无他长，取升俎豆献壶觞。奈何生与此等伍，大器小用良可伤。吾闻先王用人力，不足有余无损益。硕人俣俣舞公庭，长咏国风三叹息。",
            "comment": ""
        },
        {
            "title": "金刀坑迎将家待追浆坑十余户山农不至因题其",
            "content": "穷乡阻地险，篁竹啸夔魖。恶少擅三窟，不承吏追呼。老翁燕无凶，偃蹇坐里闾。後生习闻见，官不禁权舆。怀书斥长吏，持杖鏖公徒。遂令五百里，化为豺豕墟。古来沈牛羊，檄水臣鳄鱼。猛虎剥文章，矧而民发肤。哀哉奉其身，曾不如鸟乌。破家县令手，南面天子除。要能伐强梁，然後活惸孤。属为民父母，未教忍先诛。山川甚秀拔，人物亦诗书。十室有忠信，此乡何独无。",
            "comment": "【注释】原题：金刀坑迎将家待追浆坑十余户山农不至因题其壁 | 【注释】原题：金刀坑迎将家待追浆坑十余户山农不至因题其壁"
        },
        {
            "title": "借景亭",
            "content": "青神县中得两张，爱民财力惟恐伤。二公身安民乃乐，劝葺城头五月凉。竹铺不涴吴绫袜，东西开轩荫清樾。当官借景不伤民，恰似凿池取明月。",
            "comment": ""
        },
        {
            "title": "再和答张仲谋陈纯益兄弟",
            "content": "渡江羁宦襄江北，红尘染尽春衫色。春畲辍耕草苒苒，瘦妻病余废组织。官仓得粟何常饱，清夜饥肠吟唧唧。西风吹梦到故乡，千里关山云水白。可怜夺却田园乐，何异万金输一掷。乱辙曾无长者车，经年不造先生席。张侯少年二陈俊，倾盖能如旧相识。凉秋夏日数来过，要与六经生羽翼。贫家虽无樽酒懽，小径曾鉏待三益。剧谈莫问井阑干，坐须山月吐半璧。",
            "comment": ""
        },
        {
            "title": "杂诗四首",
            "content": "扁舟江上未归身，明月清风作四邻。观化悟来俱是妄，渐疏人事与天亲。",
            "comment": ""
        },
        {
            "title": "再和元礼春怀十首",
            "content": "玉壶躭躭浸晴霞，庭有三春接续花。准拟只无难白发，金炉谁为煮黄芽。",
            "comment": ""
        },
        {
            "title": "和柳子玉官舍十首之芭蕉",
            "content": "有底春风能好事，解持刀尺翦青天。知君新得草书法，旋卷碧云供小牋。",
            "comment": ""
        },
        {
            "title": "以梅馈晁深道戏赠二首",
            "content": "渴梦吞江起解颜，诗成有味齿牙间。前身邺下刘公干，今日江南庾子山。",
            "comment": ""
        },
        {
            "title": "十四弟归洪州赋莫如兄弟四章赠行",
            "content": "北来哺慈乌，南归护尔雏。昨夜云飞雁，相随我不如。",
            "comment": ""
        },
        {
            "title": "岁寒知松柏",
            "content": "群阴彫品物，松柏尚桓桓。老去惟心在，相依到岁寒。霜严御史府，雨立大夫官。牺象沟中断，徽弦爨下残。光阴一鸟过，翦伐万牛难。春日辉桃李，苍颜亦预观。",
            "comment": ""
        },
        {
            "title": "戏答荆州王充道烹茶四首",
            "content": "香从灵坚垄上发，味自白石源中生。为公唤觉荆州梦，可待南柯一梦成。",
            "comment": ""
        },
        {
            "title": "赵子充示竹夫人诗盖凉寝竹器憩臂休膝似非夫",
            "content": "穠李四弦风拂席，昭华三弄月侵床。我无红袖堪娱夜，正要青奴一味凉。",
            "comment": "【注释】原题：赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首 | 【注释】原题：赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首"
        },
        {
            "title": "谢王炳之惠茶",
            "content": "平生心赏建溪春，一邱风味极可人。香包解尽宝带胯，黑面碾出明窗尘。家园鹰爪改呕泠，官焙龙文常食陈。於公岁取壑源足，勿遣沙溪来乱真。",
            "comment": ""
        },
        {
            "title": "奉谢泰亨送酒",
            "content": "风扫三峨山外雨，霜摧五柳宅边花。非君送酒添秋睡，可耐东池到晓蛙。",
            "comment": ""
        },
        {
            "title": "和程德裕颂五首",
            "content": "石田耕种难成稻，荼蓼栽来只苦辛。万物一家真富贵，使君见後却清贫。",
            "comment": ""
        },
        {
            "title": "题郑防画夹五首",
            "content": "子母猿号槲叶，山南山北危机。世故谁能樗里，彀中皆是由基。",
            "comment": ""
        },
        {
            "title": "再次韵奉答子由",
            "content": "虿尾银钩写珠玉，剡藤蜀茧照松烟。似逢海若谈秋水，始觉醯鸡守瓮天。何日清扬能觌面，只今黄落又凋年。万钱买酒从公醉，一鉢行歌听我颠。",
            "comment": ""
        },
        {
            "title": "叔父给事挽词十首",
            "content": "曾发公家钜万钱，沟中襁褓却生全。三齐水後皆禾稼，不杀耕牛更可传。",
            "comment": ""
        },
        {
            "title": "再和寄子瞻闻得湖州",
            "content": "天下无相知，得一已当半。桃僵李为仆，芝焚蕙增叹。佳人在江湖，照影自娱玩。一朝入汉宫，扫除备冗散。何如终流落，长作朝云伴。相思欲面论，坐起鸡五旦。身惭尸廪禄，有罪未见案。公文雄万夫，皦皦不自乱。臧谷皆亡羊，要以道湔盥。传声向东南，王事不可缓。春波下数州，快若七札贯。椎鼓张风帆，相见泪衰懦。空文不传心，千古付煨炭。安得垂天云，飞就吴兴馆。鱼餍柳絮肥，笋煮溪沙暖。解歌使君词，樽前有三粲。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "忆在昭陵日，倾心用老成。功归仁祖庙，正得一书生。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "以潞公所惠拣芽送公择次旧韵",
            "content": "庆云十六升龙样，国老元年密赐来。披拂龙纹射牛斗，外家英鉴似张雷。",
            "comment": ""
        },
        {
            "title": "众人观俳优",
            "content": "众人观俳优，诚有可笑时。侏儒笑人後，所笑动未知。非桀是尧舜，诸生同一词。不能解其会，何笑侏儒为。桓公方读书，轮扁释斧凿。借问作书人，已归蒿里宅。至精固不传，所说乃糟粕。使道如怀珍，分我赡人贫。人将遗朋友，谁不献君亲。喁喁来噍食，泯泯去游魂。昭穆才弟兄，愚智已子孙。愚游智者笼，智受万物役。奔奔相後先，成则自为德。劳神不知疲，求所不能知。深心著文字，有如鸟粘黐。败新为故袴，何独郑人妻。鹄卵待啄菢，自怜非荆鸡。谁能起千载，化此故纸痴。",
            "comment": ""
        },
        {
            "title": "对酒歌答谢公静",
            "content": "我为北海饮，君作东武吟。看君平生用意处，萧洒定自知人心。南阳城边雪三日，愁阴不能分皂白。摧轮踠蹄泥数尺，城门昼开眠贾客。移人僵尸在旦夕，谁能忍饥待食麦。身忧天下自人，寒士何者愁填臆。民生正自不愿材，可乘以车可鞭策。君不见海南水沈紫栴檀，碎身百链金博山。岂如不蒙斧斤赏，老大绝崖霜雪间。投身有用祸所集，何况四达之衢井先汲。昨日青童天上回，手捧玉帝除书来。一番通籍清都阙，百身书名赤城台。飞升度世无虚日，怪我短褐趋尘埃。顾谓彼童子，此何预人事。但对清樽即眼开，一杯引人著胜地。传闻官酒亦自清，径须沽取续吾瓶。南山朝来似有意，今夜傥放春月明。",
            "comment": ""
        },
        {
            "title": "送陈萧县",
            "content": "欲留君以陈遵投辖之饮，不如送君以陶令无弦之琴。酒嫌别後风吹醒，琴为无弦方见心。去夏雨余清夜醉，黄鹂不觉报春深。花枝柳色竞鲜好，乃是前日枯巧林。人生用舍四时可，壮士憔悴非独今。大夫黄绶领垂素，二十余年走尘土。盈车载书遣儿读，不悔早为文墨误。治声翕然先向东，古萧子国今万户。德性忠纯吏不欺，闺门孝友民所慕。麦陇童儿怜雉乳，冰天穷子兼襦袴。愔愔琴意如温风，乃知不必徽弦具。明月清河佳可游，官仓縻我不得去。白露为霜水一篙，秋香莲荡浮轻舠。此中亦有无弦意，相忆樽前把蟹螯。",
            "comment": ""
        },
        {
            "title": "竹枝词二首",
            "content": "撑崖拄谷蝮蛇愁，入箐攀天猿掉头。鬼门关外莫言远，五十三驿是皇州。",
            "comment": ""
        },
        {
            "title": "刘元辅画马扇赞",
            "content": "天材权奇，以龙为友。玄黄虺隤，以脚支柱。与物殊绝，笔墨易取。至於庸庸，殆难为工。然後知何时有古人之风。观其雄雌，矜顾不进。庸中俊佼，驽中骏馹邪。",
            "comment": ""
        },
        {
            "title": "谢晓纯送衲袜",
            "content": "剗草曾升马祖堂，暖窗接膝话还乡。赠行百衲兜罗袜，处处相随入道场。",
            "comment": ""
        },
        {
            "title": "杂诗四首",
            "content": "黄帝炼丹求子母，神农尝药辨君臣。如何苦思形中事，忧患从来为有身。",
            "comment": ""
        },
        {
            "title": "乔令真赞",
            "content": "抱璞而居，其谁别玉。乔君不献，自尊两足。窥其狱户，视其邑庭。吏无重糈，民有颂声。提平如砥，持廉如水。观其中，公清有余。相其貌，固凡人耳。",
            "comment": ""
        },
        {
            "title": "见二十弟倡和花字漫兴五首",
            "content": "落絮游丝三月候，风吹雨洗一城花。未知东郭清明酒，何似西窗谷雨茶。",
            "comment": ""
        },
        {
            "title": "宿钱塘尉廨",
            "content": "平湖绕舍山无盗，官事长闲俸有金。安得终身为御寇，不辞儿女作吴音。",
            "comment": ""
        },
        {
            "title": "过平舆怀李子先时在并州",
            "content": "前日幽人佐吏曹，我行堤草认青袍。心随汝水春波动，兴与并门夜月高。世上岂无千里马，人中难得九方臯。酒船鱼网归来是，花落故溪深一篙。",
            "comment": ""
        },
        {
            "title": "南山罗汉赞十六首",
            "content": "百和香中本无我，光透尘劳一一法。佛法本从空处起，炳然字义照太空。以此一香应发心，东方出日西方雨。我今稽首伐闍罗，是真离欲阿罗汉。",
            "comment": ""
        },
        {
            "title": "题归去来图二首",
            "content": "日日言归真得归，迎门儿女笑牵衣。宅边犹有旧时柳，漫向世人言昨非。",
            "comment": ""
        },
        {
            "title": "戒杀诗",
            "content": "我肉众生肉，名殊体不殊。原同一种性，只是别形躯。苦恼从他受，肥甘为我须。莫教阎老断，自揣应何如。",
            "comment": ""
        },
        {
            "title": "南山罗汉赞十六首",
            "content": "庞眉寂默坐空禅，万年一念无缘促。手珠犹作奢摩他，寄迹普贤修万行。梵天来献瑜伽具，问人亲见也尊来。拨开眉目示梵王，诸天皆得法眼净。",
            "comment": ""
        },
        {
            "title": "寄袁守廖献卿",
            "content": "公移猥甚业生笋，讼牒纷如蜜分窠。少得曲肱成梦蝶，不堪衙吏报鸣鼍。已荒里社田园了，可奈春风桃李何。想见宜春贤太守，无书来问病维摩。",
            "comment": ""
        },
        {
            "title": "子瞻继和复答二首",
            "content": "迎燕温风旎旎，润花小雨斑斑。一炷烟中得意，九衢尘里偷闲。",
            "comment": ""
        },
        {
            "title": "听崇德君鼓琴",
            "content": "月明江静寂寥中，大家敛袂抚孤桐。古人已矣古乐在，彷佛雅颂之遗风。妙手不易得，善听良独难。犹如优昙华，时一出世间。两忘琴意与己意，乃似不著十指弹。禅心默默三渊静，幽谷清风淡相应。丝声谁道不如竹，我已忘言得真性。罢琴窗外月沈江，万籁俱空七弦定。",
            "comment": ""
        },
        {
            "title": "对酒次韵寄怀元翁",
            "content": "花光渐寒食，木燧催国火。沽酒鸟劝人，怀贤吾忘我。事往堕甑休，心知求田可。可人不在眼，樽俎思促坐。有生常倥偬，无暇天所课。不解闻健饮，俄成一蓬颗。泥钧埏万物，寒暑勤五佐。岂其怀爱憎，私仗我穷饿。醉招魂不来，浪下巫阳些。梦成少年嬉，走马章台左。",
            "comment": ""
        },
        {
            "title": "寄晁元中十首",
            "content": "楚宫细腰死，长安眉半额。比来翰墨场，烂漫多此色。文章本心术，万古无辙迹。吾尝期斯人，隐若一敌国。",
            "comment": ""
        },
        {
            "title": "寄杜家父二首",
            "content": "风尘点汙青春面，自汲寒泉洗醉红。径欲题诗嫌浪许，杜郎觅句有新功。",
            "comment": ""
        },
        {
            "title": "赠嗣直弟颂十首",
            "content": "江南十兄弟，长被时一共。梦时各自境，独与君同梦。",
            "comment": ""
        },
        {
            "title": "谢何十三送蟹",
            "content": "形模虽入妇女笑，风味可解壮士颜。寒蒲束缚十六辈，已觉酒舆生江山。",
            "comment": ""
        },
        {
            "title": "和答子瞻和子由常父忆馆中故事",
            "content": "二苏上连璧，三孔立分鼎。少小看飞腾，中年嗟远屏。风撼鶺鴒枝，波寒鸿雁影。天不椓斯文，俱来集台省。日月黄道明，桃李春昼永。时平少犴狱，地禁绝蛙黾。颇怀修故事，文会陈果茗。当时群玉府，人物殊秀整。下直马阗阗，杯盘具俄顷。共醉凌波袜，谁窥投辖井。天网极恢疏，道山非簿领。何曾归闭门，灯火生寒冷。欲观太平象，复古望公等。贱子托後车，当烦煮汤饼。",
            "comment": ""
        },
        {
            "title": "戏答龙泉余尉问禅二小诗",
            "content": "翻头作尾掉枯藤，腊月花开更造冰。何似清歌倚桃李，一炉沈水醉红灯。",
            "comment": ""
        },
        {
            "title": "送陈氏女弟至石塘河",
            "content": "富贵常多覆族忧，贱贫骨肉不相收。独乘舟去值花雨，寄得书来应麦秋。行李淮山三四驿，风波春水一双鸥。人言离别愁难遣，今日真成始欲愁。",
            "comment": ""
        },
        {
            "title": "和曹子方杂言",
            "content": "正月尾，垂云如覆盂，雁作斜行书。三十六陂浸烟水，想对西江彭蠡湖。人言春色浓如酒，不见插秧吴女手。冷卿小坞颇藏春，张侯官居柳对门。当风横笛留三弄，烧烛围棋覆九军。尽是向来行乐事，每见琵琶忆朝云。只今不举蛾眉酒，红牙捍拨网蛛尘。曹侯束书丞太，仆试说相马犹可人。照夜白，真乘黄。万马同秣随低昂，一矢射落皂鵰双。张侯犹思在戎行，横山虎北开汉疆。冷卿智多发苍浪，牛刀发硎思一邦。政成十缀舞红妆，两侯不如曹子方。朵颐论诗谓毛张，龟藏六用中有光。何时端能俱过我，扫除北寺读书堂。菊曲煮饼探注汤，更碾盘龙不入香。",
            "comment": ""
        },
        {
            "title": "谢答闻善二兄九绝句",
            "content": "阮籍醉睡不论昏，刘伶鸡肋避尊拳。至今凛凛有生气，饮酒真成不愧天。",
            "comment": ""
        },
        {
            "title": "书蔡秀才屏风颂四首",
            "content": "读经一字礼一拜，瘦骨棱棱心苦辛。看伊冷淡教人笑，定作阎浮百岁人。",
            "comment": ""
        },
        {
            "title": "和张沙河招饮",
            "content": "张侯耕稼不逢年，过午未炊儿女煎。腹里虽盈五车读，囊中能有几钱穿。况闻縕素尚黄葛，可怕雪花铺白毡。谁料丹徒布衣得，今朝忽有酒如川。",
            "comment": ""
        },
        {
            "title": "弥陀赞",
            "content": "弥陀愿满众生界，众生界是本来心。良由自心取自心，往来西方极乐国。蹔时敛念门户开，处处文殊入普贤。亲见本身无量寿，情与无情成正觉。",
            "comment": ""
        },
        {
            "title": "题苏若兰回文锦诗图",
            "content": "千诗织就回文锦，如此阳台暮雨何。亦有英灵苏蕙手，只无悔过窦连波。",
            "comment": ""
        },
        {
            "title": "登快阁",
            "content": "痴儿了却公家事，快阁东西倚晚晴。落木千山天远大，澄江一道月分明。朱弦已为佳人绝，青眼聊因美酒横。万里归船弄长笛，此心吾与白鸥盟。",
            "comment": "【注释】[1]:痴儿指作者自己。[2]:引伯牙摔琴之典[3]:引阮籍青眼之典 | 【注释】[1]:痴儿指作者自己。[2]:引伯牙摔琴之典[3]:引阮籍青眼之典"
        },
        {
            "title": "阻水泊舟竹山下",
            "content": "竹山虫鸟朋友语，讨论阴晴怕风雨。丁宁相教防祸机，草动尘惊忽飞去。提壶归去意甚真，柳暗花浓亦半春。北风几日铜官县，欲过五松无主人。",
            "comment": ""
        },
        {
            "title": "和答魏道辅寄怀十首",
            "content": "猛虎倚山号，强梁不敢前。失身槛穽间，摇尾乞人怜。男子要身在，万金自保全。云黄雉兔伏，霜鹘莫空拳。",
            "comment": ""
        },
        {
            "title": "杂吟",
            "content": "城中蛾眉女，珂佩响珊珊。鹦鹉花间弄，琵琶月下弹。长歌三日绕，短舞万人看。未必长如此，芙蓉不耐寒。",
            "comment": ""
        },
        {
            "title": "邹操",
            "content": "归欤怀哉，此邦不可以游。眷吾车而有柅，非河浒之无舟。政何君而莫与，君何国而莫求。岁荏荏而老至，慨时运之不逑。洋洋乎水哉，丘之不得济也。昊天不吊，仁者此无罪也。揽国辟而家擅，几何而不殆也。心病不可药，手足未有害也。鸟覆巢於主人，凤摩天而逝也。求所用生丧其生，吾不忍幪此虿也岂曰如之何，然後求诸蔡也。已乎已乎！鸟兽山林，则以食也。天下有道，丘不与易也。归我休矣，奉帝则也。大同至小，天地德也。小物自私，智之贼也。国无知兮，我非伤悲兮。驺御委辔，四牡驰兮。心不慊於前驱，又欲下而走兮。中园有林，斧所相兮。大厦峨峨，不谋匠兮。往者不可及，来者吾犹望兮。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "沧江渺无津，同济共安危。田海非不广，舅甥自相知。孔鸾在榛梅，鹪鹩亦一枝。千里同明月，相期不磷缁。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "行行重行行赠别李之仪",
            "content": "行行重行行，我有千里适。亲交爱此别，劝我善眠食。惟君好怀抱，高义动颜色。赠子青琅玕，结以永弗谖。拭目仰盛德，洗心承妙言。子道甚易行，易行乃难忘。虚名织女星，不能成文章。微君好古学，尚谁发予狂。事亲见不足，择友知无方。大圣急先务，君其爱穨光。外将周物情，中不敦己道。以客从主人，辨之苦不早。行身居言前，悟理在意表。苟能领斯会，大自足诸小。勿念一朝患，勿忘终身忧。忠诚照屋漏，万物将自求。此道不予欺，实吾闻之丘。群居行小慧，宴笑奉樽俎。益友来在门，疏拙不见取。谁不闻此风，去君鸿鹄举。",
            "comment": ""
        },
        {
            "title": "和陈君仪读太真外传五首",
            "content": "上皇曾御昭仪传，镜里观形只眼前。养得禄儿倾四海，千秋更有一伶玄。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "任世万钧重，载言以为轩。空文误来世，圣达欲无言。咸池浴日月，深宅养灵根。胸中浩然气，一家同化元。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "又和二首",
            "content": "外物攻伐人，钟鼓作声气。待渠弓箭尽，我自味无味。宴安衽席间，蛟鳄垂涎地。君子履微霜，即知坚冰至。",
            "comment": ""
        },
        {
            "title": "圣柬将寓于卫行乞食于齐有可怜之色再次韵感",
            "content": "春风鸣布谷，天道似劝分。持饥望路人，谁能颜色温。笑忆枯鱼说，诙谐老漆园。湘累不得禄，哀怨写荃荪。千年涧谷松，惭愧雨露恩。思为万乘器，顾掩斧凿痕。",
            "comment": "【注释】原题：圣柬将寓于卫行乞食于齐有可怜之色再次韵感春五首赠之 | 【注释】原题：圣柬将寓于卫行乞食于齐有可怜之色再次韵感春五首赠之"
        },
        {
            "title": "吴君送水仙花并二大本",
            "content": "折送南园栗玉花，并移香本到寒家。何时持上玉宸殿，乞与宫梅定等差。",
            "comment": ""
        },
        {
            "title": "东林寺二首",
            "content": "白莲种山净无尘，千古风流社里人。禅律定知谁束缚，过溪沽酒见天真。",
            "comment": ""
        },
        {
            "title": "和舍弟中秋月",
            "content": "高秋摇落四十五，清都早霜凋桂丛。纤尘不隔四维净，寒光独照万象中。少年气与节物竞，诗豪酒圣难争锋。桓伊老骥思千里，尚能三弄当清风。广文陋儒嬾於事，浩歌不眠倚梧桐。百忧生火作内热，何时心与此月同。後生晚出不勉学，从汉至今无扬雄。天马权奇大宛种，吾家阿熊风骨耸。言诗已出灵运前，行身未闻孟轲勇。明窗文字不取读，蜘蛛结网尘堆壅。少壮几时夏已秋，待而成人吾木拱。怜汝起予秋月篇，我衰安得笔如椽。但使樽中常有酒，不辞坐上更无毡。把诗问字为汝说，便当侯家歌舞筵。",
            "comment": ""
        },
        {
            "title": "神宗皇帝挽词三首",
            "content": "昔在基皇极，师臣论九畴。丘陵忽为谷，天地不藏舟。河洛功无憾，幽燕策未收。嗣皇朝万国，任姒正兴周。",
            "comment": ""
        },
        {
            "title": "秋冬之间鄂渚绝市无蟹今日偶得数枚吐沫相濡",
            "content": "怒目横行与虎争，寒沙奔火祸胎成。虽为天上三辰次，未免人间五鼎烹。",
            "comment": "【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首 | 【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首"
        },
        {
            "title": "赠送张叔和",
            "content": "张侯温如邹子律，能令阴谷黍生春。有齐先君之季女，十年择对无可人。箕帚扫公堂上尘，家风孝友故相亲。庙中时荐南涧蘋，儿女衣袴得补纫。两家俱为白头计，察公与人意甚真。吏能束缚老奸手，要使鳏寡无颦呻。但回此光还照己，平生倦学皆日新。我提养生之四印，君家所有更赠君。百战百胜不如一忍，万言万当不如一默。无可简择眼界平，不藏秋毫心地直。我肱三折得此医，自觉两踵生光辉。团蒲日静鸟吟时，炉薰一炷试观之。",
            "comment": ""
        },
        {
            "title": "赋未见君子忧心靡乐八韵寄李载",
            "content": "白雪非众听，夜光忌暗投。古来不识察，浪自生百忧。三月楚国泪，千年郢中楼。无因杭一苇，浊水拍天流。",
            "comment": ""
        },
        {
            "title": "送昌上座归成都",
            "content": "昭学堂中有道人，龙吟虎啸随风云。雨花经席冷如铁，一縢日转十二轮。宝胜蓬蒿荒小院，埋没醯罗三只眼。个是江南五味禅，更往参寻莫担板。",
            "comment": ""
        },
        {
            "title": "古风次韵答初和甫二首",
            "content": "饥思河鲤与河鲂，喝思蔗浆玉碗凉。冬愿纯绵对阴雪，夏愿绉絺度盛阳。万端作计身愁苦，一事不谐鬓苍浪。调笑天街吟海燕，藜羹脱粟非公狂。",
            "comment": ""
        },
        {
            "title": "同孙不愚过昆阳",
            "content": "田园恰恰值春忙，驱马悠悠昆水阳。古庙藤萝穿户牖，断碑风雨碎文章。真人寂寞神为社，坚垒委蛇女采桑。拂帽村帘夸酒好，为君聊解一瓢尝。",
            "comment": ""
        },
        {
            "title": "答阎求仁",
            "content": "暮天携手步河梁，把酒淹留斜日光。生当有别各异方，古人嗟此乐难当。大梁嬉游少年场，春风花枝啭鹂黄。节物谢徂岁渠央，来自江南登君堂。秋气欲动闻寒螿，会几何日今别长。与子观化言两忘，浩歌放船入莽苍。绿藻刺眼红蕖香，湖月夜飞衣袂凉。相从宴坐歌胡床，赠言锦绣邀报章。君心温良志则刚，不能牛下学歌商。欲谢世纷自翱翔，果行此策无乃良。昔人所学浩渺茫，海涵地负无抵当。弃捐其人及粃糠，帝王之功一豪芒。既趋世故自遐遑，何异臧谷俱亡羊。以生随之中道伤，止吾已知终必亡。我亦闻之未能行，慨今无策可伏藏。身藏衣食叶南阳，脱身自当及康强。不待齿疏发苍浪，优游濠上如惠庄，论交莫逆与子相。",
            "comment": ""
        },
        {
            "title": "杜似吟院二首",
            "content": "吟院虚明如画舫，想成槛外是长江。杜郎忽作扬州梦，雨带风沙打夜窗。",
            "comment": ""
        },
        {
            "title": "奉同六舅尚书咏茶碾煎烹三首",
            "content": "乳粥琼糜雾脚回，色香味触映根来。睡魔有耳不及掩，直拂绳床过疾雷。",
            "comment": ""
        },
        {
            "title": "题子瞻寺壁小山枯木二首",
            "content": "海内文章非画师，能回笔力作枯枝。豫章从小有梁栋，也似郑公双鬓丝。",
            "comment": ""
        },
        {
            "title": "以皮鞋底赠石推官三首",
            "content": "毗卢足趺光，照耀世界海。旋岚黑风起，到岸得自在。",
            "comment": ""
        },
        {
            "title": "荆州即事药名诗八首",
            "content": "垂空青幕六，一一排风开。石友常思我，预知子能来。",
            "comment": ""
        },
        {
            "title": "赠黔南贾使君",
            "content": "绿发将军领百蛮，横戈得句一开颜。少年圯下传书客，老去崆峒问道山。春入莺花空自笑，秋成梨枣为谁攀。何时定作风光主，待得征西鼓吹还。",
            "comment": ""
        },
        {
            "title": "和子瞻内翰题公择舅中丞山房",
            "content": "幽人八座复中台，想见书堂山杏开。四十余年僧屈指，时因秋雁寄声来。",
            "comment": ""
        },
        {
            "title": "文与可尝云老僧墨竹一派近在湖州吾竹虽不及",
            "content": "东坡虽是湖州派，竹石风流各一时。前世画师今姓李，不妨还作辋川诗。",
            "comment": "【注释】原题：文与可尝云老僧墨竹一派近在湖州吾竹虽不及石似过之此一卷公案不可无鲁直正句因次韵 | 【注释】原题：文与可尝云老僧墨竹一派近在湖州吾竹虽不及石似过之此一卷公案不可无鲁直正句因次韵"
        },
        {
            "title": "麟趾赞",
            "content": "麟有趾而不踶，仁哉麟哉。有定而不抵，仁哉麟哉。有角而不触，仁哉麟哉。今之人，一朝之忿以触人，灭身辱亲。呜呼，人中有兽，兽中有人。",
            "comment": ""
        },
        {
            "title": "题伯时画顿尘马",
            "content": "竹头抢地风不举，文书堆案睡自语。忽看高马顿风尘，亦思归家洗袍袴。",
            "comment": ""
        },
        {
            "title": "和吕秘丞",
            "content": "北海樽中忘日月，南山雾里晦文章。清朝不上九卿列，白发归来三径荒。车辙马蹄疏市井，花光竹影照门墙。人间荣辱无来路，万顷风烟一草堂。",
            "comment": ""
        },
        {
            "title": "见二十弟倡和花字漫兴五首",
            "content": "官驼鸣铎逐盐车，只见风尘不见花。空作江南江北梦，辛夷踯躅倚山茶。",
            "comment": ""
        },
        {
            "title": "戏赠彦深",
            "content": "李髯家徒立四壁，未尝一饭能留客。春寒茅屋交相风，倚墙扪虱读书策。老妻甘贫能养姑，宁剪髻鬟不典书。大儿得餐不索鱼，小儿得褌不索襦。庾郎鲑菜二十七，太常斋日三百余。上丁分膰一饱饭，藏神梦诉羊蹴蔬。世传寒士有食籍，一生当饭百瓮葅。冥冥主张审如此，附郭小圃宜勤锄。葱秧青青葵甲绿，早韭晚菘羹糁熟。充虚解战赖汤饼，芼以蓱虀与甘菊。几日怜槐已著花，一心咒笋莫成竹。群儿笑髯穷百巧，我谓胜人饭重肉。群儿笑髯不若人，我独爱髯无事贫。君不见猛虎即人厌麋鹿，人还寝皮食其肉。濡需终与豕俱焦，饫肥泽甘果非福。虫蚁无知不足惊，横目之民万物灵。请食熊蟠楚千乘，立死山壁汉公卿。李髯作人有佳处，李髯作诗有佳句。虽无厚禄故人书，门外犹多长者车。我读扬雄逐贫赋，斯人用意未全疏。",
            "comment": ""
        },
        {
            "title": "讲武台南有感",
            "content": "月明犹在搭衣竿，晓踏台南路屈盘。驺子雨中先马去，村童烟外倚墙看。鸦啼宰木秋风急，鹭立渔船野水乾。花似去年堪折赠，插花人去泪阑干。",
            "comment": ""
        },
        {
            "title": "同宋景瞻分题汴上行",
            "content": "东风何时来，堤柳芳且柔。河冰日已销，漫漫春水流。寒梅未破萼，芳草绿犹稠。岁月不我还，念此人生浮。高车无完轮，积水有覆舟。鹿门不返者，谁得从之游。",
            "comment": ""
        },
        {
            "title": "赠朱方李道人",
            "content": "观骨横穿寿门过，年比数珠剩三颗。横吹铁笛如怒雷，国初旧人惟有我。",
            "comment": ""
        },
        {
            "title": "和程德裕颂五首",
            "content": "贫子还家作富儿，粪箕苕帚未曾遗。人人欲问草书意，怀素从来自不知。",
            "comment": ""
        },
        {
            "title": "侄梠随知命舟行",
            "content": "莫去沙边学钓鱼，莫将百丈作辘轳。清江濯足窗下坐，燕子日长宜读书。",
            "comment": ""
        },
        {
            "title": "张子谦写予真请自赞",
            "content": "见人金玉满堂而不贪，看人凤阁鸾台而不妒。自疑是南岳懒瓒师，人言是前身黄叔度。",
            "comment": ""
        },
        {
            "title": "赵景仁弹琴舞鹤图赞",
            "content": "无山而隐，不褐而禅。听松风以度曲，按舞鹤而忘年。铿尔舍琴而对吏，忽坌入而来前。察朱墨之如蚁，初不病其超然。",
            "comment": ""
        },
        {
            "title": "失调名",
            "content": "直须把、茱萸遍插，看满座、细嗅清香。",
            "comment": ""
        },
        {
            "title": "题伯时画观鱼僧",
            "content": "横波一网腥城市，日暮江空烟水寒。当时万事心已死，犹恐鱼作故时看。",
            "comment": ""
        },
        {
            "title": "东坡先生真赞三首",
            "content": "眉目云开月静，文章豹蔚虎炳。逢世爱憎怡怡，五朝公忠炯炯。",
            "comment": ""
        },
        {
            "title": "残句:百家传本略相似",
            "content": "百家传本略相似，如月行天见诸水。",
            "comment": ""
        },
        {
            "title": "为慧林冲禅师烧香颂三首",
            "content": "西瞿耶尼开静，北郁单越受粥。慧林也唱云门曲，去年腊月六十六。",
            "comment": ""
        },
        {
            "title": "戏答公益春思二首",
            "content": "能狂直须狂，会意自不恶。蚤知筋力衰，此事属先觉。公诗应锺律，岂异赵人铎。我为折腰吏，王役政敦薄。文移乱似麻，期会急如雹。赋敛及逋逃，十九被木索。公思当此时，清兴何由作。前日东山归，花如萎莎落。径欲共公狂，知命知此乐。公家胡蜀葵，虽晚尚隐约。晴明好天气，蹔对亦惬适。妆恨朱粉轻，舞怜衫袖窄。衣襦相补纫，天吴乱鸂鶒。草茅多奇士，蓬荜有秀色。西施逐人眼，称心最为得。食鱼诚可口，何苦必鲂鲫。清狂力能否，人生天地客。不者尚能来，南窗理尘迹。草玄续周书，揲策定汉历。有意许见临，为公酤一石。",
            "comment": ""
        },
        {
            "title": "和李才甫先辈快阁五首",
            "content": "赤栏终日倚西风，山色挼蓝小雨中。将老鬓毛秋著木，相思亲旧水连空。",
            "comment": ""
        },
        {
            "title": "戏赠家安国",
            "content": "家侯口吃善著书，常愿执戈王前驱。朱绂蹉跎晚监郡，吟弄风月思天衢。二苏平生亲且旧，少年笔砚老杯酒。但使一气转洪钧，此老矍铄还冠军。",
            "comment": ""
        },
        {
            "title": "呻吟斋睡起五首呈世弼",
            "content": "棐几坐清昼，博山凝妙香。兰芽依客土，柳色过邻墙。巷僻过从少，官闲气味长。江南一枕梦，高卧听鸣桹。",
            "comment": ""
        },
        {
            "title": "观王主簿家酴醾",
            "content": "肌肤冰雪薰沈水，百草千花莫比芳。露湿何郎试汤饼，日烘荀令炷炉香。风流彻骨成春酒，梦寐宜人人枕囊。输与能诗王主簿，瑶台影里据胡床。",
            "comment": ""
        },
        {
            "title": "二章",
            "content": "一溪之水，不杠而涉。濡首中流，汝嗟何及。",
            "comment": ""
        },
        {
            "title": "寄题莹中野轩",
            "content": "开轩城市如村落，人似往时陈太邱。暄景半窗行野马，雨寒疏竹上牵牛。平生江海心犹在，退食诗书吏罢休。□□□□□□力，必知耆旧想风流。",
            "comment": ""
        },
        {
            "title": "流水一章",
            "content": "一溪之水，可涉而航。人不我直，我犹力行。",
            "comment": ""
        },
        {
            "title": "睡起二首",
            "content": "帘幕阴阴不见人，日斜窗影弄游尘。风和睡起鸟声乐，天地无私花柳春。",
            "comment": ""
        },
        {
            "title": "送张子列茶",
            "content": "斋余一椀是常珍，味触色香当几尘。借问深禅长不卧，何如官路醉眠人。",
            "comment": ""
        },
        {
            "title": "夜闻邻舟崔家儿歌",
            "content": "半夜闻歌客寝惊，空余缥缈渡江声。湘妃舞罢波纹冷，月欲衔山天未明。",
            "comment": ""
        },
        {
            "title": "题刘将军雁二首",
            "content": "将军一矢万人看，雪洒晴空碎羽翰。乞与失群沙宿雁，笔间千顷暮江寒。",
            "comment": ""
        },
        {
            "title": "寄晁元中十首",
            "content": "国工裁白璧，巧冶铸干将。成为万乘器，贯日吐寒光。其谁湔拂汝，岁月海生桑。蛛网连城玉，苔生百链刚。",
            "comment": ""
        },
        {
            "title": "荆州即事药名诗八首",
            "content": "天竺黄卷在，人中白发侵。客至独扫榻，自然同此心。",
            "comment": ""
        },
        {
            "title": "和斌老悟道颂",
            "content": "终日忙忙本圆觉，只为魔强令法弱。不疑更问决疑龟，无病还求除病药。昔人梦中见捕逐，两手无绳元自缚。黄鹂临梦啼一声，白日当窗始知错。",
            "comment": ""
        },
        {
            "title": "题罗公山古柏庵二首",
            "content": "尘埃奔走尚飘蓬，想听庵头老柏风。会向天阶乞衰晚，住庵长作主人翁。",
            "comment": ""
        },
        {
            "title": "又答斌老病愈遣闷二首",
            "content": "百痾从中来，悟罢本谁病。西风将小雨，凉入居士径。苦竹遶莲塘，自悦鱼鸟性。红荷倚翠盖，不点禅心静。",
            "comment": ""
        },
        {
            "title": "写真自赞五首",
            "content": "吏能精密，里行婣恤，则不如兄元明，而无元明忧疑万事之敝。斟酌世故，铨品人物，则不如其弟知命，而无知命强项好胜之累。盖元明以寡过，而知命以傲世。如鲁直者，欲寡过而未能，以傲世则不敢。自江南乘一虚舟，又安知乘流之与遇坎者哉。",
            "comment": ""
        },
        {
            "title": "谢五开府番罗袄",
            "content": "叠送香罗浅色衣，著来春色入书帷。到家慈母惊相问，为说王孙脱赠时。",
            "comment": ""
        },
        {
            "title": "和外舅夙兴三首",
            "content": "瓜蔓已除垄，苔痕犹上墙。蓬蒿贪雨露，松竹见冰霜。卷幔天垂斗，披衣日在房。无诗叹不还，千古一潜郎。",
            "comment": ""
        },
        {
            "title": "绝句赠初和甫",
            "content": "处士孤怀少往还，平时一刺字多漫。能容著帽挥谈拂，可见高人礼数宽。",
            "comment": ""
        },
        {
            "title": "戏咏子舟画两竹两鸜鹆",
            "content": "风晴日暖摇双竹，竹间相语两鸜鹆。鸜鹆之肉不可肴，人生不材果为福。子舟之笔利如锥，千变万化皆天机。未知笔下鸜鹆语，何似梦中胡蝶飞。",
            "comment": ""
        },
        {
            "title": "雨过至城西苏家",
            "content": "飘然一雨洒青春，九陌净无车马尘。渐散紫烟笼帝阙，稍回晴日丽天津。花飞衣袖红香湿，柳拂鞍鞯绿色匀。管领风光唯痛饮，都城谁是得闲人。",
            "comment": ""
        },
        {
            "title": "明远庵",
            "content": "远公引得陶潜住，美酒沽来饮无数。我醉欲眠卿且去，只有空瓶同此趣。谁知明远似远公，亦欲我行庵上路。多方挈取瓮头春，大白梨花十分注。与君深入逍遥游，了无一物当情素。道卿道卿归去来，明远主人今进步。",
            "comment": ""
        },
        {
            "title": "题竹尊者轩",
            "content": "平生脊骨硬如铁，听风听雨随宜说。百尺竿头放步行，更向脚跟参一节。",
            "comment": ""
        },
        {
            "title": "和范廉",
            "content": "一代功名醉，斯人尚独醒。风霜寒惨淡，松柏後凋零。岁晚虚前席，天涯作使星。百城同缓带，列校听横经。汲直非刀笔，山翁识宁馨。愁思理前语。祠下柳阴庭。",
            "comment": ""
        },
        {
            "title": "见翰林苏公马祖庞翁赞戏书",
            "content": "一口吸尽西江水，磨却马师三尺觜。马驹蹋杀天下人，惊雷破浪非凡鳞。马祖庞公，水泄不通。游鯈方乐，科斗生角。",
            "comment": ""
        },
        {
            "title": "寄张宜父",
            "content": "建德之国有佳人，明珠为佩玉为衣。去国三岁阻音徽，所种桃李民爱之。射阳城边春烂漫，柳暗学宫鸟相唤。追随裘马多少年，独忍长饥把书卷。读书万卷不直钱，逐贫不去与忘年。虎豹文章被禽缚，何如达生自娱乐。",
            "comment": ""
        },
        {
            "title": "和范信中寓居崇宁还雨二首",
            "content": "范侯来寻八桂路，走避俗人如脱兔。衣囊夜雨寄禅家，行潦升阶漂两屦。遣闷闷不离眼前，避愁愁已知人处。庆公忧民苗未立，旻公忧木水推去。两禅有意开寿域，岁晚筑室当百堵。他时无屋可藏身，且作五里公超雾。",
            "comment": ""
        },
        {
            "title": "戏效禅月作远公咏",
            "content": "邀陶渊明把酒涴，过陆修静送虎溪。胸次九流清似镜，人间万事醉如泥。",
            "comment": ""
        },
        {
            "title": "李大夫招饮",
            "content": "欲遣吟人对好山，暮天和雨醉凭栏。座中云气侵人湿，砌下泉声逼酒寒。红烛围棋生死急，清风挥尘笑谈闲。更筹报尽不成起，车从厌厌夜已阑。",
            "comment": ""
        },
        {
            "title": "十月十三日泊舟白沙江口",
            "content": "岸江倚帆樯，已专北风权。飞霜挟月下，百笮直如弦。绿水去清夜，黄芦摇白烟。篙人持更柝，相语闻并船。平生濯缨心，鸥鸟共忘年。风吹落尘网，岁星奔回旋。险艰自得力，细故可弃捐。至今梦汹汹，呼禹济广川。",
            "comment": ""
        },
        {
            "title": "题司门李文园亭",
            "content": "白氏草堂元自葺，陶公三径不教荒。青蕉雨後开书卷，黄菊霜前碎鹄裳。落日看山凭曲槛，清风谈道据胡床。此来遂得归休意，却莫翻然起相汤。",
            "comment": ""
        },
        {
            "title": "再次韵答吉老二首",
            "content": "贤劳王事一归休，霜落园林失九秋。想得君家乌鹊喜，蛛丝萦绕玉搔头。",
            "comment": ""
        },
        {
            "title": "寄上叔父夷仲三首",
            "content": "艰难闻道有归音，部曲霜行璧月沉。王春正月调玉烛，使星万里朝天心。颇令山海藏国用，乃见县官恤民深。经心陇蜀封疆守，必有人材备访寻。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "圣学鲁东家，恭惟同出自。乘流去本远，遂有作书肆。日中驾肩来，薄晚常掉臂。徒嚣终无赢，归矣求己事。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "题般若会疏颂",
            "content": "六祖深禅独脚，与盲抉开眼膜。走人天下乞钱，涪翁放过一著。",
            "comment": ""
        },
        {
            "title": "十四弟归洪州赋莫如兄弟四章赠行",
            "content": "志欲收九族，别离乃同生。谁能成此意，惟有孔方兄。",
            "comment": ""
        },
        {
            "title": "和答张仲谟泛舟之诗",
            "content": "云容天影水中摇，分坐船舷似小桥。联句敏於山吐月，举觞疾甚海吞潮。兴来活脔牛心熟，醉罢红炉鸭脚焦。公子翩翩得真意，马蹄尘里有嘉招。",
            "comment": ""
        },
        {
            "title": "情人怨戏效徐庾慢体三首",
            "content": "翡翠钗梁碧，石榴裙摺红。隙光斜斗帐，香字冷薰笼。闻道西飞燕，将随北固鸿。鸳鸯会独宿，风雨打船蓬。",
            "comment": ""
        },
        {
            "title": "戏题戎州作余真",
            "content": "前身寒山子，後身黄鲁直。颇遭俗人恼，思欲入石壁。",
            "comment": ""
        },
        {
            "title": "南山罗汉赞十六首",
            "content": "斑斑之兽本山林，升堂入室作舆卫。小僧奉施军持水，弭耳来受救渴供。胸中猛虎自调服，是故异物成一家。我观阎浮提众生，同床猜忌若冰炭。",
            "comment": ""
        },
        {
            "title": "题醒心轩",
            "content": "尽日竹风谈法要，无人竹影又斜阳。他时若有相应者，莫负开轩人姓黄。",
            "comment": ""
        },
        {
            "title": "戏咏猩猩毛笔二首",
            "content": "桄榔叶暗宾郎红，朋友相呼堕酒中。正以多知巧言语，失身来作管城公。",
            "comment": ""
        },
        {
            "title": "观化十五首",
            "content": "身入醉乡如避秦，醒时尘事百端新。塞鸿过尽无家信，海燕归来思故人。",
            "comment": ""
        },
        {
            "title": "颐轩诗六首",
            "content": "枢机要发迟，饮食戒味厚。渔人溺於波，君子溺於口。",
            "comment": ""
        },
        {
            "title": "梦李白诵竹枝词三叠",
            "content": "一声望帝花片飞，万里明妃雪打围。马上胡儿那解听，琵琶应道不如归。",
            "comment": ""
        },
        {
            "title": "寄晁元中十首",
            "content": "子云赋逐贫，退之文送穷。二作虽类俳，颇见壮士胸。晁子问行津，欲济无山穷。著书道蒿底，端有古人风。",
            "comment": ""
        },
        {
            "title": "戏简朱公武刘邦直田子平五首",
            "content": "欢伯可解藜藿嘲，孔方定非金石交。君看刘郎最多智，昨者火事几焚巢。",
            "comment": ""
        },
        {
            "title": "漫书呈几复三首",
            "content": "空名不系身轻重，此道当如命废兴。彷佛古人前日事，解衣扪虱对青灯。",
            "comment": ""
        },
        {
            "title": "奉答李和甫代简二绝句",
            "content": "梦中往事随心见，配里繁华乱眼生。长为风流恼人病，不如天性总无情。",
            "comment": ""
        },
        {
            "title": "寄题荣州祖元大师此君轩",
            "content": "王师学琴三十年，响如清夜落涧泉。满堂洗尽筝琶耳，请师停手恐断弦。神人传书道人命，死生贵贱如看镜。晚知直语触憎嫌，深藏幽寺听钟磬。有酒如渑客满门，不可一日无此君。当时手栽数寸碧，声挟风雨今连云。此君倾盖如故旧，骨相奇怪清且秀。程婴杵臼立孤难，伯夷叔齐采薇瘦。霜钟堂上弄秋月，微风入弦此君悦。公家周彦笔如椽，此君语意当能传。",
            "comment": ""
        },
        {
            "title": "和王明之雪",
            "content": "金母紫皇开寿域，炼成天地一炉沙。千花乱发春无耐，万井交光月未斜。贫巷有人衣不纩，北窗惊我眼飞花。歌楼处处催沽酒，谁念寒生泣白华。",
            "comment": ""
        },
        {
            "title": "韩献肃公挽词三首",
            "content": "泪尽才难日，斯人遽陨倾。冰枝忧木稼，食昴恨长庚。名与具茨重，心如颍水清。堂堂万夫表，直作闭佳城。",
            "comment": ""
        },
        {
            "title": "往岁过广陵值早春尝作诗云春风十里珠帘卷彷",
            "content": "淮南二十四桥月，马上时时梦见之。想得扬州醉年少，正围红袖写乌丝。",
            "comment": "【注释】原题：往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首 | 【注释】原题：往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首"
        },
        {
            "title": "赠嗣直弟颂十首",
            "content": "万里唯将我，回观更有谁。初无卓锥地，今日更无锥。",
            "comment": ""
        },
        {
            "title": "题伯时画揩痒虎",
            "content": "猛虎肉醉初醒时，揩磨苛痒风助威。枯楠未觉草先低，木末应有行人知。",
            "comment": ""
        },
        {
            "title": "和答赵令同前韵",
            "content": "人生政自无闲暇，忙里偷闲得几回。紫燕黄鹂驱日月，朱樱红杏落条枚。诗成稍觉嘉宾集，饮少先愁急板催。亲遣小童锄草径，鸣驺早晚出城来。",
            "comment": ""
        },
        {
            "title": "题刘将军鹅",
            "content": "箭羽不沾春水，籀文时印平沙。想见山阴书罢，举群驱向王家。",
            "comment": ""
        },
        {
            "title": "赠王环中",
            "content": "丹霞不蹋长安道，生涯萧条破席帽。囊中收得劫初铃，夜静月明狮子吼。那伽定後一炉香，牛没马回观六道。耆域归来日未西，一锄识尽婆娑草。",
            "comment": ""
        },
        {
            "title": "秋思寄子由",
            "content": "黄落山川知晚秋，小虫催女献功裘。老松阅世卧云壑，挽著沧江无万牛。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "邑下羹不和，幕中往调护。纷争非士则，各使捐细故。颇忆郗参车，能令公喜怒。应知鞅掌车，历尽崔嵬路。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之再登莲落岭怀君泽知录 | 【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之再登莲落岭怀君泽知录"
        },
        {
            "title": "寄晁元中十首",
            "content": "济岱有佳人，肌肤若冰雪。我愿从之游，补我黥与刖。了不解人嗔，真成一痴绝。栎社定颓然，聊用神吾拙。",
            "comment": ""
        },
        {
            "title": "重答",
            "content": "莫怪东墙掷果频，沈郎眉宇正青春。自言多病腰围减，依旧琼林照映人。",
            "comment": ""
        },
        {
            "title": "宿观山",
            "content": "暮发白下地，暝投观山宿。横溪赤栏桥，一径入松竹。野僧如惊麏，避堂具灯烛。我眠兴视夜，部曲始炊熟。笕水烟际鸣，万籁入秋木。平生萧洒兴，本愿终涧谷。世累渐逼人，如垢不沐靧。已成它翁为，作吏长碌碌。",
            "comment": ""
        },
        {
            "title": "写真自赞五首",
            "content": "或问鲁直似不似，似与不似，是何等语。前乎鲁直，若甲若乙，不可胜纪。後乎鲁直，若甲若乙，不可胜纪。此一时也，则鲁直而已矣。一以我为牛，予因以渡河而彻源底。一以我为马，予因以日千里计。鲁直之在万化，何翅太仓之一稊米。吏能不如赵张三王，文章不如司马班扬。颀颀以富贵酖毒，而酖毒不能入其城府。投之以世故豺虎，而豺虎无所措其爪角。则於数子，有一日之长。",
            "comment": ""
        },
        {
            "title": "赠吴道士",
            "content": "吴山十二棋，一击玄关应。探人怀中事，如月入清镜。",
            "comment": ""
        },
        {
            "title": "和答外舅孙莘老",
            "content": "西风挽不来，残暑推不去。出门厌靴帽，税驾喜巾屦。道山邻日月，清樾深牖户。同舍多望郎，闲官无窘步。少监岩壑姿，宿昔廊庙具。行趋补衮职，黼黻我王度。归休饮热客，觞豆愆调护。浩然养灵根，勿药有神助。寄声旧僚属，训诂及匕箸。尚怜费谏纸，玉唾洒新句。北焙碾玄璧，谷帘煮甘露。何时临书几，剥芡谈至暮。",
            "comment": ""
        },
        {
            "title": "玉京轩",
            "content": "苍山其下白玉京，五城十二楼，郁仪结邻常杲杲。紫云黄雾鏁玄关，雷驱不祥电挥扫。上有千年来归之白鹤，下有万世不凋之瑶草。野僧云卧对开轩，一鉢安巢若飞鸟。北风卷沙过夜窗，枕底鲸波撼蓬岛。个中即是地行仙，但使心闲自难老。",
            "comment": ""
        },
        {
            "title": "何主簿萧斋郎赠诗思家戏和答之",
            "content": "善吟闺怨断人肠，二妙风流不可当。傅粉未归啼玉箸，吹笙无伴涩银篁。睡添乡梦客床冷，瘦尽腰围衣带长。天性少情诗亦少，羡他萧史与何郎。",
            "comment": ""
        },
        {
            "title": "张大同写予真请自赞",
            "content": "秀眉广宇，不如鲁山。槁项黄馘，不如漆园。韬光匿名，将在双井。谈玄说妙，热谩两川。枯木突兀，死灰不然。虚舟送物，成百漏船。",
            "comment": ""
        },
        {
            "title": "还神冈圆首座戒刀颂",
            "content": "平生受用，三尺吹毛。欢喜斩新，拾得孟劳。梦中唤起，犹自忉忉。我王库中，无如是刀",
            "comment": ""
        },
        {
            "title": "谢答闻善二兄九绝句",
            "content": "身入醉乡无畔岸，心与欢伯为友朋。更阑骂坐客星散，午过未苏发鬅鬙。",
            "comment": ""
        },
        {
            "title": "题王居士所藏王友画桃杏花二首",
            "content": "凌云一笑见桃花，三十年来始到家。从此春风春雨後，乱随流水到天涯。",
            "comment": ""
        },
        {
            "title": "寄六祖范和尚颂",
            "content": "范公头上著枷，涪翁脚上著杻。且共弥勒过冬，闲坐地炉数九。",
            "comment": ""
        },
        {
            "title": "秋冬之间鄂渚绝市无蟹今日偶得数枚吐沫相濡",
            "content": "解缚华堂一座倾，忍堪支解见姜橙。东归却为鲈鱼鱠，未敢知言许季鹰。",
            "comment": "【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首 | 【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首"
        },
        {
            "title": "和谢公定河朔漫成八首",
            "content": "直渠杀势烦才吏，机器爬沙聚水兵。河面常从天上落，金堤千里护都城。",
            "comment": ""
        },
        {
            "title": "题孟浩然画像",
            "content": "先生少也隐鹿门，爽气洗尽尘埃昏。赋诗真可凌鲍谢，短褐岂愧公卿尊。故人私邀伴禁直，诵诗不顾龙鳞逆。风云感会虽有时，顾此定知毋枉尺。襄江渺渺泛清流，梅残腊月年年愁。先生一往今几秋，後来谁复钓槎头。",
            "comment": ""
        },
        {
            "title": "杂诗七首",
            "content": "营巢燕燕几时休，在处成家春复秋。岁岁自来还自去，主人无厌客无求。",
            "comment": ""
        },
        {
            "title": "文安国挽词二首",
            "content": "七闽家举子，百粤海还珠。往日推忠厚，穷年领转输。一床遗杖屦，万事委锱铢。岂有苍茫恨，归巢未拮据。",
            "comment": ""
        },
        {
            "title": "王立之以小诗送并蒂牡丹戏答二首",
            "content": "分送香红惜折残，春阴醉起薄罗寒。不如王谢堂前燕，曾见新妆并倚栏。",
            "comment": ""
        },
        {
            "title": "木之彬彬",
            "content": "木之彬彬，非取异於人。可宫室则斩则伐，可笾豆则捋则撷。草之茸茸，非求显於世。中刍牧则刈则鉏，中医和则剥则枯。非以其材故耶。是非之歧，利害薰蒸。嗟人道之多患，彼草木尚无情。吾尝观於若人矣，巧於辨人，拙於自辨。好动乎天机，不周乎时变。罪莫惨於德有心，祸莫深於心有见。罪不在德，心其蟊贼，祸不在心。见其髠箝之人也，皦皦自鲜，行於众污之前；嶢嶢不让，立乎众埤之上。积小不当，是以亡其大当。悲夫！羿注矢以当物，十尝中其七八。引镆鋣以自残，骇兕虎之窃发。祸集於所忽，怨栖於荣名。易其言则害智，用其智则害明。为君子则奈何，独见晓於冥冥。",
            "comment": ""
        },
        {
            "title": "赋未见君子忧心靡乐八韵寄李载",
            "content": "同升吏部曹，往在纪丁未。别离感寒暑，岁星行十二。我惭鸡荩谷，子叹天且劓。空余山梁期，尚不昧初志。",
            "comment": ""
        },
        {
            "title": "赠别李次翁",
            "content": "利欲薰心，随人翕张。国好骏马，尽为王良。不有德人，俗无津梁。德人天游，秋月寒江。映彻万物，玲珑八窗。于爱欲泥，如莲生塘。处水超然，出泥而香。孔窍穿穴，明冰其相。维乃根华，其本含光。大雅次翁，用心不忘。日问月学，旅人念乡。能如斯莲，汔可小康。在俗行李，密密堂堂。观物慈哀，涖民爱庄。成功万年，付之面墙。草衣石质，与世低昂。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "荆公六艺学，妙处端不朽。诸生用其短，颇复凿户牖。譬如学捧心，初不悟己丑。玉石恐俱焚，公为区别不。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "平原宴坐二首",
            "content": "黄落委庭观九州，虫声日夜戒衣裘。金钱满地无人费，一斛明珠薏苡秋。",
            "comment": ""
        },
        {
            "title": "戏和于寺丞乞王醇老米",
            "content": "君不见公车待诏老诙谐，几年索米长安街。君不见社陵白头在同谷，夜提长鑱掘黄独。文人古来例寒饿，安得野蚕成茧天雨粟。王家圭田登几斛，于家买桂炊白玉。",
            "comment": ""
        },
        {
            "title": "题马当山鱼望亭四首右狄梁公",
            "content": "鲸波横流砥柱，虎口活国宗臣。小屈弦歌百里，不诬天下归仁。",
            "comment": ""
        },
        {
            "title": "拟古杂言",
            "content": "雁雁随春风，过乡县。烟雨昏，行不乱。同安乐，共忧患。云重重，不相见。日昳晡，下平湖。十十五五依黄芦，得粒不啄鸣相呼。新妇见雁怀征夫，上堂曳袑裾，四拜启阿姑。人言雁寄书，审能寄书无。阿姑语新妇，古来无此事，今安得此语。新妇祝雁好自去，勿学水中恋涔鱼。寄汝尺素上有书，塞北春寒用当襦。寄书与阿谁，我家苏校尉，海上牧羊儿。为言妾能事君母，勿负汉恩作降虏。",
            "comment": ""
        },
        {
            "title": "明月篇赠张文潜",
            "content": "天地具美兮生此明月，升白虹兮贯朝日。工师告余曰斯不可以为佩，弃捐椟中兮三岁不会。霜露下兮百草休，抱此耿耿兮与日星游。山中人兮招招，耕而食兮无恤。榛艾蓁蓁前吾牛兮，疻不可更扶。浅耕兮病岁，深耕兮石婴耜。登山兮临川，雉得意兮鱼乐。小风兮吹波，从其友兮尾尾。日下兮川逝，射雉兮丧余一矢。佳人兮洁齐，怅何所兮行媒。南山有葛兮葛有本，我羞餔兮以君之鉏来。",
            "comment": ""
        },
        {
            "title": "戏答俞清老道人寒夜三首",
            "content": "牧羊金华山，早通玉帝籍。至今风低草，戢戢见白石。金华风烟下，亦有君履迹。何为红尘里，颌须欲雪白。",
            "comment": ""
        },
        {
            "title": "观世音赞六首",
            "content": "以法界印，印诸善根。以平等印，普印诸业。八万四千母陀臂，诸佛承我称提力。八万四千清净眼，众生依我成正觉。补陀岩下白花风，月照海漩三昧底。",
            "comment": ""
        },
        {
            "title": "劳坑入前城",
            "content": "刀坑石如刀，劳坑人马劳。窈窕篁竹阴，是常主逋逃。白狐跳梁去，豪猪森怒嘷。云黄觉日瘦，木落知风饕。轻轩息源口，饭羹煮溪毛。山农惊长吏，出拜家骚骚。借问淡食民，祖孙甘餔糟。赖官得盐吃，正苦无钱刀。",
            "comment": ""
        },
        {
            "title": "书蔡秀才屏风颂四首",
            "content": "此翁家世印累累，平生俯视造物儿。堪笑痴人不省悮，犹说此翁真个痴。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "诗入鸡林市，书邀道士鹅。云间晏公子，风月兴如何。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "僧景宗相访寄法王航禅师",
            "content": "抱牍稍退凫鹜行，倦禅时作橐驼坐。忽忆头陀云外人，闭门作夏与僧过。一丝不挂鱼脱渊，万古同归蚁旋磨。山中雨熟瓜芋田，唤取小僧休乞钱。",
            "comment": ""
        },
        {
            "title": "戏题斌老所作两竹梢",
            "content": "老竹帖妥不作奇，嫩篁翘翘动风枝。是中有目世不知，吾宗落笔风烟随。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "床帷夜气馥，衣桁晚烟凝。瓦沟鸣急雪，睡鸭照华灯。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "和邢惇夫秋怀十首",
            "content": "谢公蕴风流，诗作鲍照语。丝虫萦草纸，笔力挟风雨。万里投谏书，石交化豺虎。世方用贤髦，先成泉下土。",
            "comment": ""
        },
        {
            "title": "和柳子玉官舍十首之新泉",
            "content": "墙根新冽寒泉眼，风廊一股来泠泠。灯花夜半知我喜，恰是旧山穿石声。",
            "comment": ""
        },
        {
            "title": "子瞻继和复答二首",
            "content": "置酒未容虚左，论诗时要指南。迎笑天香满袖，喜公新赴朝参。",
            "comment": ""
        },
        {
            "title": "过土山寨",
            "content": "南风日日纵篙撑，时喜北风将我行。汤饼一杯银线乱，蒌蒿数筯玉簪横。",
            "comment": ""
        },
        {
            "title": "和东坡送仲天贶王元直六言韵五首",
            "content": "两公六字语妙，独我一双眼明。笔似出林鸟翼，诗如落涧泉声。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "浮阳愧嘉鱼，道傍多苦李。古来贤达人，不争咸阳市。吾子富春秋，日月东趋水。潜圣有玉音，闻道而已矣。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "谢曹子方惠二物二首之博山炉",
            "content": "飞来海上峰，琢出华阴碧。炷香上褭褭，映我鼻端白。听公谈昨梦，沙暗雨矢石。今此非梦耶，烟寒已无迹。",
            "comment": ""
        },
        {
            "title": "赋未见君子忧心靡乐八韵寄李载",
            "content": "齐地谷翔贵，排门无爨饙。二仲有甘旨，奉亲亦良勤。原田水洸洸，何时稼如云。无民愿岁丰，正自不忘君。",
            "comment": ""
        },
        {
            "title": "和答李子真读陶庾诗",
            "content": "乐易陶彭泽，忧思庾义城。风流扫地尽，诗句识余情。往者不再作，前贤畏後生。君言得意处，此意少人明。",
            "comment": ""
        },
        {
            "title": "拙轩颂",
            "content": "觅巧了不可，得拙从何来。打破沙盆一问，狂子因此眼开。弄巧成拙，为蛇画足。何况头上安头，屋下盖屋。毕竟巧者有余，拙者不足。",
            "comment": ""
        },
        {
            "title": "大沩喆禅师真赞",
            "content": "即邪是正，即药是病。乞水指井，乞饭与甑。杀人如麻，出邪命定。而得正命，尸罗清净。而八万四千清净，是谓毗卢遮那正法眼藏。以平等印封之，以僧伽梨蒙之。无心者来，弹指门开。圣凡不尽，金锁生苔。丹青回互，南北呈露。影落千江，谁知月处。",
            "comment": ""
        },
        {
            "title": "观世音赞六首",
            "content": "圣慈悲愿观自在，小白花山住道场。海漩三昧觉澄圆，三十二应施无畏。有一众生发大心，愿度我身及舍识。万仞峰前撒手过，观音岂复异人乎。",
            "comment": ""
        },
        {
            "title": "题花光画",
            "content": "湖北山无地，湖南水彻天。云沙真富贵，翰墨小神仙。",
            "comment": ""
        },
        {
            "title": "和仲谋夜中有感",
            "content": "纸窗惊吹玉蹀躞，竹砌碎撼金琅璫。兰缸有泪风飘地，遥夜无人月上廊。愁思起如独绪茧，归梦不到合懽床。少年多事意易乱，诗律坎坎同寒螿。",
            "comment": ""
        },
        {
            "title": "以双井茶送孔常父",
            "content": "校经同省并门居，无日不闻公读书。故持茗椀浇舌本，要听六经如贯珠。心知韵胜舌知腴，何似宝云与真如。汤饼作魔应午寝，慰公渴梦吞江湖。",
            "comment": ""
        },
        {
            "title": "题虔州东禅圆照师新作御书阁",
            "content": "城东宝坊金翠重，道人修惠翦蒿蓬。一瓶一钵三十年，琼榱碧瓦上秋空。稻田磨衲拥黄发，更筑书阁诸天中。三后在天遗圣墨，百神受职扶琳宫。文思帝泽余温润，雨露下国常年丰。章川贡川结襟带，梅岭桂岭来朝宗。参旗斗柄略栏楯，清坐耳闻河汉风。道人饱参口挂壁，颇喜作诗如己公。家风秀句刻琬琰，邀我落笔何能工。安得雄文压胜境，九原唤起杜陵翁。",
            "comment": ""
        },
        {
            "title": "侯尉之吉水覆按未归三日泥雨戏成寄之",
            "content": "叹息侯嬴老，尉曹鞍马疲。山花迷部曲，江雨压旌旗。越鸟劝沽酒，竹鸡忧蹋泥。不知何处醉，遥寄解酲诗。",
            "comment": ""
        },
        {
            "title": "万州下岩二首",
            "content": "空岩静发钟磬响，古木倒挂藤萝昏。莫道苍崖锁灵骨，时应持鉢到诸村。",
            "comment": ""
        },
        {
            "title": "清闲处士颂",
            "content": "至乐山中，嘉木之樾。有人天游，风云为马，鸥鹭为舟。有诗客李发，字之曰清闲处士。而蜀有豪士王当，以为盖谢敷之流。其清也不登市井之陇，其闲也不齅王公之勾。傲睨万物，逍遥一丘。身与长松共老，名与北斗俱休。涪翁曰名之不称实也久矣，吾子何以是为哉。书潞则失涿，谓鹰则化鸠。故一以我为马，一以我为牛。盖有有其实而不受，亦有无其实而固求者也。常试为吾子道清闲之乎致乎。水之为物，甚寒而极清。郁为坚冰，得温而释，遍利诸生。云之为物，无心而出岫穴。风休雨息，反一无迹。我观古人，以是为则。若夫污泥浊水，与蛙同生，不溷其清。自操井臼，日耕茺徼，未尝不闲。惟有道者能藏於天，吾子何处焉。清闲曰我无所用於世，而从所好。惟水云与之忘老，何敢以为有道。涪翁曰舐痔十乘，曹商自优，非君清流。商财计得白圭，拟国以闲为慝。虽然同一大梦，达者先觉。方在蚁垤，忧乐计校也。世无公孙侨孔仲尼，谁辨梦觉。亦曰举世溷浊，惟我独清。万法本闲，而人自扰扰尔。",
            "comment": ""
        },
        {
            "title": "荆南签判向和卿用予六言见惠次韵奉酬四首",
            "content": "觅句真成小技，知音定须绝弦。景公有马千驷，伯夷垂名万年。",
            "comment": ""
        },
        {
            "title": "李冲元真赞",
            "content": "冶百链之金，而中黄钟之宫。琢无瑕之玉，而成夜光之璧。可用飨帝，可用活国。师旷不世而无闻，韫椟藏之而无闷。士亦何得於山林，元勋而荩谷也故肥遯。",
            "comment": ""
        },
        {
            "title": "和邢惇夫秋怀十首",
            "content": "残暑已俶装，好风方来归。未能疏团扇，且复制秋衣。高蝉遂如许，长吟送落晖。相戒趣女功，莎虫能表微。",
            "comment": ""
        },
        {
            "title": "画木石赞",
            "content": "小山丛竹，到天古木。石下有人，定是山谷。",
            "comment": ""
        },
        {
            "title": "古风次韵答初和甫二首",
            "content": "君吟春风花草香，我爱春夜璧月凉。美人美人隔湘水，其雨其雨怨朝阳。兰荃盈怀报琼玖，冠缨自洁非沧浪。道人四十心如水，那得梦为胡蝶狂。",
            "comment": ""
        },
        {
            "title": "还家呈伯氏",
            "content": "去日樱桃初破花，归来著子如红豆。四时驱迫少须臾，两鬓飘零成老丑。永怀往在江南日，原上急难风雨後。私田苦薄王税多，诸弟号寒诸妹瘦。扶将白发渡江来，吾二人如左右手。苟从禄仕我邅回，且慰家贫兄孝友。强趋手板汝阳城，更责愆期被词诟。法官毒螫草自摇，丞相霜威人避走。贱贫孤远盖如上此，此事端于我何有。扛囊粟麦七十钱，五人兄弟二十口。官如元亮且折腰，心似次山羞曲肘。北窗书册久不开，筐箧黄尘生锁钮。何当略得共诗论，况乃雍容把杯酒。意气敷腴贵壮年，不早计之且衰朽。安得短船万里随江风，养鱼去作陶朱公。斑衣奉亲伯与侬，四方上下相依从。用舍由人不由己，乃是伏辕驹犊耳。",
            "comment": ""
        },
        {
            "title": "戏书效乐天",
            "content": "造物生成嵇叔嬾，好人容纵接舆狂。鸟飞鱼泳随高下，蚁集蜂衙听典常。母惜此儿长道路，兄嗟予弟困冰霜。酒壼自是华胥国，一醉从他四大忙。",
            "comment": ""
        },
        {
            "title": "见二十弟倡和花字漫兴五首",
            "content": "睡起草玄三亩宅，无人载酒眼昏花。不知谁勤路门讲，天上日长坐赐茶。",
            "comment": ""
        },
        {
            "title": "赠花光老",
            "content": "浙江衲子静无尘，个个庄严服余新。何似乾明能效古，渠知北斗里藏身。",
            "comment": ""
        },
        {
            "title": "新寨饯南归客",
            "content": "初更月蚀缺半璧，三更北风雪平屋。夜寒置酒送归客，长歌燕雁灯前落。故园无书已十月，目极千里云水隔。客方有行乃未已，归且经予江上宅。比邻诸老应相问，为道於今不如昔。新知翻手覆手闲，故人江南与江北。有时日高天气清，炙背南轩把书策。可怜斯人巧言语，今已埋没黄土陌。乃知生前倾意气，不用身後书竹帛。往在江南最少年，万事过眼如鸟翼。夜行南山看射虎，失脚坠入崖底黑。却攀荆棘上平田，何曾悔念身可惜。辞家上马不反顾，谈笑据鞍似无敌。迩来多病足忧虞，平地进寸退数尺。意气索然成老翁，所有鬓发犹未白。闲居为妇执薪爨，宿处野人争卧席。昔壮今衰殆不如，吾恐未必不为福。寄声诸老善自爱，客行努力更强食。门前种柳今几长，戒儿勿令打鸂鶒。春晚归来踯躅间，为公置酒临江阁。",
            "comment": ""
        },
        {
            "title": "南山罗汉赞十六首",
            "content": "能以一切声闻佛，能以法忍出世法。宴坐分身应十方，不取涅盘自饶益。伏住泥沙观止水，中有菩萨清凉月。无明风起作浪波，方会如来同觉海。",
            "comment": ""
        },
        {
            "title": "谢答闻善二兄九绝句",
            "content": "阮籍刘伶智如海，人间有道作糟丘。酒中无诤真三昧，便觉嵇康输一筹。",
            "comment": ""
        },
        {
            "title": "清醇酒颂",
            "content": "清如秋江寒月，风休波静而无云。醇如春江永日，游丝落花之困人。借之以涪翁清闲，鉴此杯面渌。本之以李叟孝友，成此瓮中春。",
            "comment": ""
        },
        {
            "title": "南安岩主大严禅师真赞",
            "content": "石出山而韵自丘壑，松不春而骨立冰霜。今得云门柱杖，打破鬼窟灵床。其石也，将能万里出云雨。其松也，欲与三界作阴凉。此似昔人非昔人也，山中故友任商量。",
            "comment": ""
        },
        {
            "title": "予欲金玉汝赠黄从善",
            "content": "汪山复重兮朋友失，长处幽篁兮隔离天日。鸟声无人兮我友来即，久矣不闻德人之言兮，为余发药。嘉若人兮甚好修，兰薰而时发兮，水删德而用柔。有璞连城，方谟匠兮，忍其与斗筲议之。螫吾手而不砭兮，举百体而弃之。为民父母兮，灼子之肤，何能忍。顾白日临辰兮，臣何爱不与俱来。古之人偿责言兮，虽九死其犹未悔。虹气贯斗牛兮，岂用俗人之町畦。予爱兰而莫与予佩兮，曰斯其不情。帝关九牡兮，照下土孔明。予将观东海兮，蛙说予以坎井。盍尝视吾宝兮，兹有重於岑鼎。予欲金玉汝兮，汝既金玉。揭日月以适四方兮，殆而按剑以为戮。雁以不鸣烹，木以材而斲。天下皆羿兮，矢来无乡，惟应以无名之朴。",
            "comment": ""
        },
        {
            "title": "沙弥文信大悲颂",
            "content": "通身是眼，不见自己。欲见自己，频掣驴耳。通身是手，不解著鞭。白牛懒惰，空打车辕。通身是佛，顶戴弥陀。头上安头，笑杀涪皤。",
            "comment": ""
        },
        {
            "title": "观化十五首",
            "content": "菰蒲短短未出水，渺渺春湖如冻云。安得酒船三万斛，棹歌长入白鸥群。",
            "comment": ""
        },
        {
            "title": "将归叶先寄明复季常",
            "content": "初日照屋山，好鸟哢檐角。卷帘吏却扫，斋舍寒萧索。呼儿篘春醪，期与夫子酌。简书驱我出，冲雪冻两脚。莫行星辉辉，晓起鸡喔喔。青烟过空村，商旅无远橐。岂不欲少留，王事苦敦薄。平生白眼人，今日折腰诺。可怜五斗米，夺我一溪乐。公等何逍遥，睥睨寄讲学。谈犀振清风，棋局落秋雹。云阴愁蒙鸿，山路险荦确。慎无告归轩，使我数日恶。羸骖逆归心，旋泞蹶霜泺。悲嘶惜鄣泥，短菙冷难捉。南征喜气动，迎面蛛丝落。买网鱠金橙，归偿炊黍约。",
            "comment": ""
        },
        {
            "title": "答杨明叔送米颂",
            "content": "买竹为我打篱，更送米来作饭。用此回光反照，佛事一时成办。不须天下求佛，问取弄臭脚汉。",
            "comment": ""
        },
        {
            "title": "赠希孝",
            "content": "金玉虽满堂，一去谁能守。石交千秋期，程婴报杵臼。丝随丹青染，变态非复旧。竹杖寒苍苍，草木黄落後。匏从曲沃来，管是汶阳有。土性本高明，天材更浑厚，革之成国器，实假匠伯手。木平非斧斤，是事公信否。",
            "comment": ""
        },
        {
            "title": "东坡画竹赞",
            "content": "孤生危苦，播荡风雨。岁不我与，誓将寻斧。刳心达节，万籁中发。黄锺同律，伟哉造物。",
            "comment": ""
        },
        {
            "title": "入穷巷谒李材叟翘叟戏赠兼简田子平三首",
            "content": "田郎杞菊荒三径，文字时追二叟游。万卷藏书多未见，老夫端拟乞荆州。",
            "comment": ""
        },
        {
            "title": "呻吟斋睡起五首呈世弼",
            "content": "已把社公酒，春寒那得严。厌听鸿啄雪，喜有燕穿帘。璞玉深藏器，囊锥立见尖。儿时爱谈道，今日口如箝。",
            "comment": ""
        },
        {
            "title": "颐轩诗六首",
            "content": "辱莫辱多欲，乐莫乐无求。人生强学耳，万古一东流。",
            "comment": ""
        },
        {
            "title": "寄朱乐仲",
            "content": "故人昔在国北门，邻舍杖藜对樽酒。十五年余乃一逢，黄尘急流语马首。懒书愧见南飞鸿，君居三十六峰东。我心想见古人面，晓雨垂虹到望崧。",
            "comment": ""
        },
        {
            "title": "再答静翁并以筇竹一枝赠行四首",
            "content": "万事实头方稳当，十分足陌莫跷除。困来展席日里睡，读尽空中鸟迹书。",
            "comment": ""
        },
        {
            "title": "杂诗四首",
            "content": "佛子身归乐国遥，至人神会碧天寥。劫灰沈尽还生妄，但向平沙看海潮。",
            "comment": ""
        },
        {
            "title": "和凉轩二首",
            "content": "茗椀梦中觉，荷花镜里香。凉生只当处，暑退亦无方。",
            "comment": ""
        },
        {
            "title": "题安石榴双叶",
            "content": "红榴双叶元自双，谁能一朝使渠只。如何陈张刎颈交，借兵相亡不余力。有情著物指死争，谁能有形而无情。",
            "comment": ""
        },
        {
            "title": "黄颍州挽词三首",
            "content": "公与汝阳守，人间孝友稀。脊令鸣夜雨，常棣倚春晖。粉省双飞入，泉台相与归。哀笳宛丘道，衰涕不胜挥。",
            "comment": ""
        },
        {
            "title": "题韦偃马",
            "content": "韦侯常喜作群马，杜陵诗中如见画。忽开短卷六马图，想见诗老醉骑驴。龙眠作马晚更妙，至今似觉韦偃少。一洗万古凡马空，句法如此今谁工。",
            "comment": ""
        },
        {
            "title": "平阴张澄居士隐处三诗之复庵",
            "content": "舂粮出求仁，行李弥宇宙。久客渺愁人，马饥仆夫瘦。归来一丘中，万事不改旧。禾黍锄其骄，牛羊鞭在後。隐几天籁寒，六凿忽通透。",
            "comment": ""
        },
        {
            "title": "席子泽盘礡图赞",
            "content": "百遇毒而成医，九折臂而信道。慈子而长人之幼，爱亲而寿人之老。盖尝饮长桑之丸，而得耆域之草。此天地之仁气也，而席子以游方之内。知万化之如今，忘一世之遗我。临流渥足，脱帽箕坐。寄槁竹以孤唳，哂秋叶之惊堕。此天地之义气也，而席子以游方之外。观壑若陵，对卿若兵。客或箴之曰：俯仰之间，祸之橐也。虎不可暴，河不可乘。席子笑而应之曰：此天地之强阳气也，谁能以久生於是方。嘘竹莩，致膜眼。吟弄风月，使客忘返。吾但怪其多能不穷，不知去方朔之近远。",
            "comment": ""
        },
        {
            "title": "予既不得叶遂过洛滨醉游累日",
            "content": "瘿民见我亦悠悠，瘿木累累满道周。飞舄已随王令化，真龙甯为叶公留。未能洗耳箕山去，且复吹笙洛浦游。舍故趋新归有分，令人何处欲藏舟。",
            "comment": ""
        },
        {
            "title": "世弼惠诗求舜泉辄欲以长安酥共泛一杯次韵戏",
            "content": "寒齑薄饭留佳客，蠹简残编作近邻。避地梁鸿真好学，著书扬子未全贫。玉酥链得三危露，石火烧成一片春。沙鼎探汤供卯饮，不忧问字绝无人。",
            "comment": "【注释】原题：世弼惠诗求舜泉辄欲以长安酥共泛一杯次韵戏答 | 【注释】原题：世弼惠诗求舜泉辄欲以长安酥共泛一杯次韵戏答"
        },
        {
            "title": "答雍熙光老颂",
            "content": "独弄参军无鼓笛，右军池里泛渔舟。岂知剑外雍熙老，收得黄巢折剑头。",
            "comment": ""
        },
        {
            "title": "戏题",
            "content": "平生性拙触事真，醉里笑谈多忤人。安得眼前只有清风与明月，美酒百船酬一春。",
            "comment": ""
        },
        {
            "title": "和李才甫先辈快阁五首",
            "content": "山寒江冷丹枫落，争渡行人簇晚沙。菰叶蘋花飞白鸟，一张红锦夕阳斜。",
            "comment": ""
        },
        {
            "title": "戏答陈季常寄黄州山中连理松枝二首",
            "content": "故人折松寄千里，想听万壑风泉音。谁言五鬣苍烟面，犹作人间儿女心。",
            "comment": ""
        },
        {
            "title": "赋未见君子忧心靡乐八韵寄李载",
            "content": "飘风从东来，雨足尽西靡。万物逐波流，金石终自止。渭因泾使浊，菲以葑故毁。智所无奈何，谁能为樗里。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "北寺锁斋房，尘钥时一启。晁张跫然来，连璧照书几。庭柏郁葱葱，红榴罅多子。时蒙吐佳句，幽处万籁起。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "寿圣观道士黄至明开小隐轩太守徐公为题曰快",
            "content": "金华牧羊儿，一粒粟中藏世界。使君从南来，清风明月不用一钱买。鸬鹚杯，一杯一杯复一杯，玉山自倒非人推。庐山秀出南斗傍，登高送远形神开。银河倒挂三石梁，砅崖转石万壑雷。吟诗作赋北窗里，安得青天化作一张纸。有长鲸白齿若雪山，我愿因之寄千里。",
            "comment": "【注释】原题：寿圣观道士黄至明开小隐轩太守徐公为题曰快轩庭坚集句咏之 | 【注释】原题：寿圣观道士黄至明开小隐轩太守徐公为题曰快轩庭坚集句咏之"
        },
        {
            "title": "故江阳杨君画像赞",
            "content": "显允临邛，吏师文宗。能者述之，德宇恢恢。疏而不失，有物实之。於义当然，确乎不夺。强者屈之，爱民如子。曰予用威，谁其恤之。图像如生，虽不能言，谁敢忽之。其事在人，岁月其逝，勿坠失之。後有南董，询事考言，尚其笔之。",
            "comment": ""
        },
        {
            "title": "即席",
            "content": "落叶不胜扫，月明树阴疏。亲邻二三子，樽酒相与俱。霜栗剥寒橐，晚菘煮青蔬。解官方就门，敦薄无简书。纯益气萧萧，未羁天马驹。元礼喜作诗，豪气小未除。大薛知力学，日来反三隅。小薛受善言，如以柳贯鱼。天民尝逸驾，近稍就橛株。知命虽畸人，清谈颇有余。阿卢快犊子，规矩尚小殊。不材於用少，我则涧底樗。会合只偶然，等闲异秦吴。人生一世间，何异乐出虚。过耳莫省领，披怀使恢疏。买网尚可鱠，倒壶更遣沽。不当爱一醉，倒倩路人扶。",
            "comment": ""
        },
        {
            "title": "再答静翁并以筇竹一枝赠行四首",
            "content": "南鸿北雁年年客，有个生涯主不知。撼动从来忧乐事，夜窗风叶响棠梨。",
            "comment": ""
        },
        {
            "title": "和谢公定河朔漫成八首",
            "content": "直令南粤还归帝，谁谓匈奴不敢王。愿见推财多卜式，未须算赋似桑羊。",
            "comment": ""
        },
        {
            "title": "题郑防画夹五首",
            "content": "能作山川远势，白头惟有郭熙。却写李成骤雨，惜无六幅鹅溪。",
            "comment": ""
        },
        {
            "title": "颜徒贫乐斋二首",
            "content": "小山作友朋，义重子舆桑。香草当姬妾，不须珠翠妆。鸟乌窥冻砚，星月入幽房。儿报无炊米，浩歌绕屋梁。",
            "comment": ""
        },
        {
            "title": "题东丁水",
            "content": "古人题作东丁水，自古东丁直到今。我为改名方响洞，要知山水有清音。",
            "comment": ""
        },
        {
            "title": "宗室公寿挽词二首",
            "content": "昔在熙宁日，葭莩接贵游。题诗奉先寺，横笛宝津楼。天网恢中夏，宾筵禁列侯。但闻刘子政，头白更清修。",
            "comment": ""
        },
        {
            "title": "题默轩和遵老",
            "content": "平生三业净，在俗亦超然。佛事一盂饭，横眠不学禅。松风佳客共，茶梦小僧圆。漫续山家颂，非诗莫浪传。",
            "comment": ""
        },
        {
            "title": "叔父给事挽词十首",
            "content": "元佑宗臣考十科，公居八九未为多。功名身後无瑕点，孝友生知不琢磨。",
            "comment": ""
        },
        {
            "title": "和答君庸见寄别时绝句",
            "content": "看镜白头知我老，平生青眼为君明。舞姝别後闲珠履，已报丝虫网玉笙。",
            "comment": ""
        },
        {
            "title": "观世音赞六首",
            "content": "自心海岸孤绝处，戒定慧香补陀伽。观身实相净圣果，自度众生大悲愿。一一浮沤镜本空，八万四千垂手处。梦时捉得水中月，亲与猕猴观古镜。",
            "comment": ""
        },
        {
            "title": "题伯时画严子陵钓滩",
            "content": "平生久要刘文叔，不肯为渠作三公。能令汉家重九鼎，桐江波上一丝风。",
            "comment": ""
        },
        {
            "title": "答永新宗令寄石耳",
            "content": "饥欲食首山薇，渴欲饮颍川水。嘉禾令尹清如冰，寄我南山石上耳。筠笼动浮烟雨姿，瀹汤磨沙光陆离。竹萌粉饵相发挥，芥姜作辛和味宜。公庭退食饱下筋，杞菊避席遗萍虀。雁门天花不复忆，况乃桑鹅与楮鸡。小人藜羹亦易足，嘉蔬遣饷荷眷私。吾闻石耳之生常在苍崖之绝壁，苔衣石腴风日炙。扪萝挽葛采万仞，仄足委骨豺虎宅。佩刀买犊剑买牛，作民父母今得职。闵仲叔不以口腹累安邑，我其敢用鲑菜烦嘉禾。愿公不复甘此鼎，免使射利登嵯峨。",
            "comment": ""
        },
        {
            "title": "谢应之",
            "content": "昨夜风雷震海隅，天心急拟活焦枯。去年席上蛟龙语，未委先生记得无。",
            "comment": ""
        },
        {
            "title": "南山罗汉赞十六首",
            "content": "如来宝仗降魔相，慈悲威怒震十方。毒龙帖耳收雷霆，逆鳞可摩若家狗。我法未尝恼众生，不令肆毒生恐怖。但以本来悲愿力，情与无情共一家。",
            "comment": ""
        },
        {
            "title": "乞姚花二首",
            "content": "正是风光嬾困时，姚黄开晚落应迟。欲雕好句乞春色，日历如山不到诗。",
            "comment": ""
        },
        {
            "title": "和答莘老见赠",
            "content": "往岁在辛丑，从师海濒州。外家有行役，拜公古邗沟。儿曹被鉴赏，许以综九流。仍许归息女，采蘋助春秋。斯文开津梁，盛德见虚舟。离合略十年，每见仰清修。久次不进迁，天禄勤校雠。文武修衮职，谏垣始登收。身趋邺公城，逐臣既南浮。娈彼丞中馈，家庭供百羞。堂堂来问寝，忽为云雾休。遗玩犹在箧，汝水遶坟丘。南箕与北斗，日月行置邮。相逢辇毂下，存没可言愁。当年小儿女，生子欲胜裘。瓯越委琴瑟，江湖拱松楸。持节转七郡，治功无全牛。还朝蒙嗟识，明月岂暗投。抱被直延阁，疏帘近奎钩。三生石上梦，记是复疑不。隐几付天籁，阅人如海鸥。襟怀俯万物，颜鬓与百忧。长歌可当泣，短生等蜉蝣。悲欢令人老，万世略同流。轩冕来逼身，白蘋晚沧洲。履拂知道肥，净室见天游。小人乐蛙井，痴甚顾虎头。世缘真嚼蜡，骨相谢封侯。松根养茯苓，岁晏望华輈。",
            "comment": ""
        },
        {
            "title": "南楼画阁观方公悦二小诗戏次韵",
            "content": "重山复水绕深幽，不见高贤独倚楼。手拂壁间留恨句，凌波微步有人愁。",
            "comment": ""
        },
        {
            "title": "和陈君仪读太真外传五首",
            "content": "高丽条脱琱红玉，逻逤琵琶捻绿丝。蛛网屋煤昏故物，此生惟有梦来时。",
            "comment": ""
        },
        {
            "title": "慧林中禅师真赞",
            "content": "廓然豁尔，师不自知。工何能写，晬然衎尔。工以为真，师不谓之假。金然玉尔，物自宾之。木然石尔，孰能亲之。维丹青不能新之，其孰能陈之。",
            "comment": ""
        },
        {
            "title": "题灊峰阁",
            "content": "徐老海棠巢上，王翁主簿峰菴。梅蘤破颜冰雪，绿丛不见黄甘。",
            "comment": ""
        },
        {
            "title": "和高仲本喜相见",
            "content": "雨氏南浦曾相对，雪满荆州喜再逢。有子才如不羁马，知君心是後凋松。闲寻书册应多味，老傍人门似更慵。何日晴轩观笔砚，一樽相属要从容。",
            "comment": ""
        },
        {
            "title": "以同心之言其臭如兰为韵寄李子先",
            "content": "携手力不足，七年坐乖离。愁思不能眠，起视夜何其。残月挂破镜，寒星满天垂。明明故人心，维斗终不移。",
            "comment": ""
        },
        {
            "title": "再和元礼春怀十首",
            "content": "吴中风物最娇饶，百里春风酒旆摇。往往贵人留骑从，少年丛里贳金貂。",
            "comment": ""
        },
        {
            "title": "至乐词寄黄几复",
            "content": "余泛观於天下兮，何者乐而谁者足忧。忧於窘窘不得兮，乐尽万物而无求。翫声色而弊形性兮，维造化之螟蠹。将逍遥炉锤之外兮，尚何俛首而婴此细故。百年存亡得失兮，吾既视奕棋与摴蒲。寒暑浅夜极则迁兮，有满则有虚。应龙之不拘系乎，宁与羸马帖耳而求刍。云升雨降兮，上下有无。入与神会兮，出与化俱。无对於天下兮，制命在予。贾群嚣而我静兮，岂其跨一世以求直。乃有德人相与友兮，忘我於忘言之域。廓宇宙以为量兮，奚自适而不通，遂风休而水释。",
            "comment": ""
        },
        {
            "title": "南山罗汉赞十六首",
            "content": "持轴山中大慈圣，普应诸供作佛事。虽设大铃金删杵，如世休马櫜弓矢。龙女来献九渊珠，无心奉施无心受。清净之众见寻常，相视还如土木偶。",
            "comment": ""
        },
        {
            "title": "考试局与孙元忠博士竹间对窗夜闻元忠诵书声",
            "content": "南窗读书声吾伊，北窗见月歌竹枝。我家白发问乌鹊，他家红妆占蛛丝。",
            "comment": "【注释】原题：考试局与孙元忠博士竹间对窗夜闻元忠诵书声调悲壮戏作竹枝歌三章和之 | 【注释】原题：考试局与孙元忠博士竹间对窗夜闻元忠诵书声调悲壮戏作竹枝歌三章和之"
        },
        {
            "title": "以椰子小冠送子予",
            "content": "浆成乳酒醺人醉，肉截鹅肪上客盘。有核如匏可雕琢，道装宜作玉人冠。",
            "comment": ""
        },
        {
            "title": "谢仲谋示新诗",
            "content": "赠我新诗许指瑕，令人失喜更惊嗟。清於夷则初秋律，美似芙蓉八月花。采菲直须论下体，链金犹欲去寒沙。唐朝韩老夸张籍，定有云孙作世家。",
            "comment": ""
        },
        {
            "title": "谢公择舅分赐茶三首",
            "content": "外家新赐苍龙璧，北焙风烟天上来。明日蓬山破寒月，先甘和梦听春雷。",
            "comment": ""
        },
        {
            "title": "和柳子玉官舍十首之小池",
            "content": "清泉数斛关幽事，生见镜中鱼往来。浮萍蚀尽秋月面，霜为一磨如匣开。",
            "comment": ""
        },
        {
            "title": "寄黄龙清老三首",
            "content": "万山不隔中秋月，一雁能传寄远书。深密伽陀枯战笔，真成相见问何如。",
            "comment": ""
        },
        {
            "title": "张仲谋家堂前酴醾委地",
            "content": "沈水衣笼白玉苗，不蒙湔拂苦无聊。烦君斫取西庄柳，扶起春风十万条。",
            "comment": ""
        },
        {
            "title": "古诗二首上苏子瞻",
            "content": "青松出涧壑，十里闻风声。上有百尺丝，下有千岁苓。自性得久要，为人制颓龄。小草有远志，相依在平生。医和不并世，深根且固蒂。人言可医国，可用太早计。小大材则殊，气味固相似。",
            "comment": ""
        },
        {
            "title": "再用前韵咏子舟所作竹",
            "content": "森萷一山竹，壮士十三辈。自干云天去，草芥肯下逮。虚心听造物，颠沛风云会。荣枯偶同时，终不相弃背。谁云湖州没，笔力今尚在。阿筌虽墨妙，好以桃李配。国工裁主意，冷淡恐不爱。子舟落心画，荣观不在外。耆年道机熟，增胜当倍倍。祖述今百家，小纸弄姿态。虽云出湖州，卷置懒开对。非公笔如椽，孰能为之大。",
            "comment": ""
        },
        {
            "title": "题淡山岩二首",
            "content": "去城二十五里近，天与隔尽俗子尘。春蛙秋蝇不到耳，夏凉冬暖总宜人。岩中清磬僧定起，洞口绿树仙家春。惜哉次山世未显，不得雄文鑱翠珉。",
            "comment": ""
        },
        {
            "title": "急雪寄王立之问梅花",
            "content": "红梅雪里与蓑衣，莫遣寒侵鹤膝枝。老子此中殊不浅，尚堪何逊作同时。",
            "comment": ""
        },
        {
            "title": "和邢惇夫秋怀十首",
            "content": "吾友陈师道，抱瑟不吹竽。文章似扬马，欬唾落明珠。固穷有胆气，风壑啸於菟。秋来入诗律，陶谢不枝梧。",
            "comment": ""
        },
        {
            "title": "题王晋卿平远溪山幅",
            "content": "风流子晋罢吹笙，小笔溪山刮眼明。相倚鸳鸯得偎暎，一川风雨断人行。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "落日衔城壁，祠东更一游。悲来惜酒少，安得董糟丘。",
            "comment": "【注释】原题：陪师厚游百花洲盘礴范文正祠下道羊昙哭谢安石事困读生存华屋处零茖归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事困读生存华屋处零茖归山丘为十诗"
        },
        {
            "title": "戏答晁深道乞消梅二首",
            "content": "青莎径里香未乾，黄鸟阴中实已团。蒸豆作乌盐作白，属闻丹杏荐牙盘。",
            "comment": ""
        },
        {
            "title": "陶兀居士赞",
            "content": "兀兀陶陶，借书借不得。陶陶兀兀，问字问不得。是醒是醉，佛也会不得布衣簪绂，有人扶便得。",
            "comment": ""
        },
        {
            "title": "颐轩诗六首",
            "content": "知足是灵龟，无厌乃朵颐。虚心万物表，寒暑自四时。",
            "comment": ""
        },
        {
            "title": "谢张泰伯惠黄雀鮓",
            "content": "去家十二年，黄雀悭下筯。笑开张侯盘，汤饼始有助。蜀王煎藙法，醢以羊彘兔。麦饼薄于纸，含浆和咸酢。秋霜落场谷，一一挟茧絮。飞飞蒿艾间，入网辄万数。烹煎宜老稚，罂缶烦爱护。南包解京师，至尊所珍御。玉盘登百十，睥睨轻桂蠹。五侯哕豢豹，见谓美无度。濒河饭食浆，瓜葅已佳茹。谁言风沙中，乡味入供具。坐令亲馔甘，更使客得与。蒲阴虽穷僻，勉作三年住。愿公且安乐，分寄尚能屡。",
            "comment": ""
        },
        {
            "title": "赠嗣直弟颂十首",
            "content": "去日撒手去，来时无与偕。若将来去看，还似不曾斋。",
            "comment": ""
        },
        {
            "title": "三笑图赞",
            "content": "二豪之所争，不满三隐之一笑。三隐之所笑，不解耶舍之颜。耶舍之印，雾锁云埋。九年面壁，此印方开。",
            "comment": ""
        },
        {
            "title": "南山罗汉赞十六首",
            "content": "大阿罗汉宾度罗，奉持末後如来印。日中一钵千家饭，处处作佛事饶益。以我身心五分香，作光明云雨大千。取火燃香世界主，能遍法界唯心办。",
            "comment": ""
        },
        {
            "title": "行迈杂篇六首",
            "content": "十日狂风桃柳休，常因酒尽觉春愁。泰山为肉酿沧海，料得人昌无白头。",
            "comment": ""
        },
        {
            "title": "同韵和元明兄知命弟九日相忆二首",
            "content": "万水千山厌问津，芭蕉林里自观身。邻田鸡黍留熊也，风雨关河走阿秦。鸿雁池边照双影，脊令原上忆三人。年年献寿须欢喜，白发黄花映角巾。",
            "comment": ""
        },
        {
            "title": "何造诚作浩然堂陈义甚高然颇喜度世飞升之说",
            "content": "公欲轻身上紫霞，琼爢玉馔厌豪奢。百年世路同朝菌，九钥天关守夜叉。霜桧左纽空白鹿，金炉同契漫丹砂。要令心地闲如水，万物浮沈共我家。",
            "comment": "【注释】原题：何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之 | 【注释】原题：何造诚作浩然堂陈义甚高然颇喜度世飞升之说筑屋饭方士愿乘六气游天地间故作浩然词二章赠之"
        },
        {
            "title": "食笋十韵",
            "content": "洛下斑竹笋，花时压鲑菜。一束酬千金，掉头不肯卖。我来白下聚，此族富庖宰。茧栗戴地翻，觳觫触墙坏。戢戢入中厨，如偿食竹债。甘葅和菌耳，辛膳胹姜芥。烹鹅杂股掌，炮鳖乱裙介。小儿哇不美，鼠壤有余嘬。可贵生于少，古来食共噫。尚想高将军，五溪无人采。",
            "comment": ""
        },
        {
            "title": "题花光画山水",
            "content": "花光寺下对云沙，欲把轻舟小钓车。更看道人烟雨笔，乱峰深处是吾家。",
            "comment": ""
        },
        {
            "title": "南楼画阁观方公悦二小诗戏次韵",
            "content": "十年华屋网蛛尘，大旆重来一日新。五凤楼前修造手，个中余刃亦精神。",
            "comment": ""
        },
        {
            "title": "戏答欧阳诚发奉议谢余送茶歌",
            "content": "欧阳子，出阳山。山奇水怪有异气，生此突兀熊豹颜。饮如江入洞庭野，诗成十手不供写。老来抱璞向涪翁，东坡原是知音者。苍龙璧，官焙香。涪翁投赠非世味，自许诗情合得尝。却思翰林来馈光禄酒，两家水监共寒光。予乃安敢比东坡，有如玉盘金叵罗，直相千万啻过。爱公好诗又能多，老夫何有更横戈，奈此于思百战何。",
            "comment": ""
        },
        {
            "title": "戏赠潘供奉",
            "content": "潘郎小时如白玉，上学觅归如杜鹃。当年屡过乃翁家，沽酒煮蟹不论钱。大梁相逢初不识，黄尘渍面催挽船。不如去作万骑将，黑头日致青云上。",
            "comment": ""
        },
        {
            "title": "叔父给事挽词十首",
            "content": "荣禄常思泽九宗，山摧梁坏并成空。百年遗恨谁昭洗，他日诸郎有父风。",
            "comment": ""
        },
        {
            "title": "子瞻去岁春侍立迩英子由秋冬间相继入侍作诗",
            "content": "封掌丝纶罢记言，职亲黄屋傍尧轩。雁行飞上犹回首，不受青云富贵吞。",
            "comment": "【注释】原题：子瞻去岁春侍立迩英子由秋冬间相继入侍作诗各述所怀予亦次韵四首 | 【注释】原题：子瞻去岁春侍立迩英子由秋冬间相继入侍作诗各述所怀予亦次韵四首"
        },
        {
            "title": "黄龙南禅师真赞",
            "content": "我手何似佛手，日中见斗。我脚何似驴脚，锁却狗口。生缘在甚麽处，黄茆里走。乃有北溟之鲲，揭海生尘。以长觜鸟啄其心肝肺，乃退藏於密。待其化而为鹘，与之羽翼，九万里则风斯在下矣。自为炉而熔凡圣之铜，乃将图南也。道不虚行，是谓无功之功。偏得其道者，一子一孙而已矣。得其者，皆为万物之宗。工以丹墨，得皮得骨。我以无舌，赞水中月。",
            "comment": ""
        },
        {
            "title": "弈棋二首呈任公渐",
            "content": "偶无公事负朝暄，三百枯棋共一樽。坐隐不知岩穴乐，手谈胜与俗人言。簿书堆积尘生案，车马淹留客在门。战胜将骄疑必败，果然终取敌兵翻。",
            "comment": ""
        },
        {
            "title": "玉醴颂",
            "content": "北郭子，竹林居。酝玉醴，拨浮蛆。味橘露，色鹅雏。春盎盎，想可。鱼枕蕉，正阙渠。来问字，傥借书。扫三径，待双鱼。",
            "comment": ""
        },
        {
            "title": "劝石洞道真师染袈裟颂",
            "content": "丈夫出家，当被坏色衣。蜀僧袈裟，多似苾尼。轻罗绉縠，染成春柳丝。撩蜂引蝶，唯欠远山眉。",
            "comment": ""
        },
        {
            "title": "题樊侯庙二首",
            "content": "门掩虚堂阴窈窈，风摇枯竹冷萧萧。邱虚余意谁相问，丰沛英魂我欲招。野老无知惟卜岁，神巫何事苦吹箫。人归里社黄云暮，只有哀蝉伴寂寥。",
            "comment": ""
        },
        {
            "title": "岩下放言五首之博山台",
            "content": "石蕴璵璠，山得其来之泽。木无牺象，天开不材之祥。屹金炉之突兀，其山海之来翔。然以明哲之火，熏以忠信之香。俯仰一时，非智所及；付与万世，其存者长。",
            "comment": ""
        },
        {
            "title": "和柳子玉官舍十首之思山斋",
            "content": "吴儿心著吴山深，满目终南不开慰。有时蝉蜕书几边，梦到五湖千里外。",
            "comment": ""
        },
        {
            "title": "题前定录赠李伯牖二首",
            "content": "五贼追奔十二宫，白头寒士黑头公。明朝一饭先书籍，安用研桑作老翁。",
            "comment": ""
        },
        {
            "title": "鄂州南楼书事四首",
            "content": "势压湖南可长雄，胸吞云梦略从容。北船未尝睹巨丽，复阁重楼天际逢。",
            "comment": ""
        },
        {
            "title": "梦中和觞字韵",
            "content": "天教兄弟各异方，不使新年对举觞。作云作雨手翻覆，得马失马心清凉。何处胡椒八百斛，谁家金钗十二行。一邱一壑可曳尾，三沐三舋取刳肠。",
            "comment": ""
        },
        {
            "title": "追忆余泊舟",
            "content": "老大无机如汉阴，白鸟不去相知深。往事刻舟求坠剑，怀人挥泪著亡簪。城南鼓罢吹画筒，城北归帆落晚风。人烟犬吠西山麓，鬼火狐鸣春竹丛。",
            "comment": ""
        },
        {
            "title": "奉同子瞻韵寄定国",
            "content": "风云开古镜，淮海熨冰纨。王孙醉短舞，罗袜步微澜。老骥心虽在，白鸥盟已寒。斯人气金玉，视世一鼠肝。南归脱虫蛊，入对随孔鸾。忽以口语去，鼓船下惊湍。收身薄冰释，置枕泰山安。后土花药丽，海门天水宽。伐木思我友，知人良独难。遥怜须鬓绿，犹复耐悲欢。",
            "comment": ""
        },
        {
            "title": "清江引",
            "content": "江鸥摇荡荻花秋，八十渔翁百不忧。清晓采莲来荡桨，夕阳收网更横舟。群儿学渔亦不恶，老妻白头从此乐。全家醉著篷底眠，舟在寒沙夜潮落。",
            "comment": ""
        },
        {
            "title": "花光仲仁出秦苏诗卷思二国士不可复见开卷绝",
            "content": "梦蝶真人貌黄槁，篱落逢花须醉倒。雅闻花光能画梅，更乞一枝洗烦恼。扶持爱梅说道理，自许牛头参已早。长眠橘洲风雨寒，今日梅开向谁好。何况东坡成古丘，不复龙蛇看挥扫。我向湖南更岭南，系船来近花光老。叹息斯人不可见，喜我未学霜前草。写尽南枝与北枝，更作千峰倚晴昊。",
            "comment": "【注释】原题：花光仲仁出秦苏诗卷思二国士不可复见开卷绝叹因花光为我作梅数枝及画烟外远山追少游韵记卷末 | 【注释】原题：花光仲仁出秦苏诗卷思二国士不可复见开卷绝叹因花光为我作梅数枝及画烟外远山追少游韵记卷末"
        },
        {
            "title": "颐轩诗六首",
            "content": "泾流不浊渭，种桃无李实。养心去尘缘，光明生虚室。",
            "comment": ""
        },
        {
            "title": "颜徒贫乐斋二首",
            "content": "衡门低首过，环堵容膝坐。四旁无给侍，百衲自缠裹。论事直如弦，观书曲肱卧。饥来或乞食，有道无不可。",
            "comment": ""
        },
        {
            "title": "漫尉",
            "content": "豫章黄鲁直，既拙又狂痴。往在江湖南，渔樵乃其师。腰斧入白云，挥车棹清溪。虎豹不乱行，鸥鸟相与嬉。遇人不崖异，顺物无瑕疵。不知爱故厌，不悔为人欺。晨朝常漫出，莫夜亦漫归。漫尉叶公城，漫抚病余黎。不纂非己事，不趋非吾时。人骂狂痴拙，鲁直更喜之。或请陈漫尉，寿尉蒲萄卮。酒行激懦气，攘袂起哨规。君子守一官，乌肯苟简为。奈何如秋葭，信狂风离披。漫行恐污德，漫止将败机。漫默买猜谤，漫言来诟讥。漫尉谢答客，愿客深长思。漫行无轨躅，漫止无馽鞿。漫默怨者寡，漫言知者希。吾生漫叟後，不券与之齐。於戏独如子，因使目为眉。强颜不计返，乾坤一醯鸡。昆仑视糟垤，既化不自知。悔吝虽万涂，直道甚坦夷。覆辙索孤竹，奔车求仲尼。以旌招虞人，贱者不肯尸。玉润安可涸，日光安可缁。斯言出系表，当以罔象窥。赋分有自然，那用时世移。吾漫诚难改，尽醉不敢辞。",
            "comment": ""
        },
        {
            "title": "以虎臂杖送李任道二首",
            "content": "走送书堂倚绛纱，瘦藤七尺走惊蛇。晴沙每要交头拄，寻偏渔翁野老家。",
            "comment": ""
        },
        {
            "title": "葫芦颂",
            "content": "大葫芦乾枯，小葫芦行酤。一居金仙宅，一往黄公垆。有此通大道，无此令人老。不问恶与好，两葫芦俱倒。",
            "comment": ""
        },
        {
            "title": "和答子瞻",
            "content": "一月空回长者车，报人问疾遣儿书。翰林贻我东南句，窗间默坐得玄珠。故园溪友脍腹腴，远包春茗问何如。玉堂下直长廊静，为君满意说江湖。",
            "comment": ""
        },
        {
            "title": "追和东坡题李亮功归来图",
            "content": "今人常恨古人少，今得见之谁谓无。欲学渊明归作赋，先烦摩诘画成图。小池已筑鱼千里，隙地仍栽芋百区。朝市山林俱有累，不居京洛不江湖。",
            "comment": ""
        },
        {
            "title": "梦李白诵竹枝词三叠",
            "content": "竹竿坡面蛇倒退，摩围山腰胡孙愁。杜鹃无血可续泪，何日金鸡赦九州。",
            "comment": ""
        },
        {
            "title": "希仲招饮李都尉北园",
            "content": "晓踏骅骝傍古墙，北园同系紫游缰。主人情厚杯无算，别馆春深日正长。杨柳阴斜移坐晚，酴醾花暗染衣香。夜深恐触金吾禁，走马天街趁夕阳。",
            "comment": ""
        },
        {
            "title": "结客",
            "content": "结客结英豪，肯同儿女曹。黄金妆佩剑，猛兽画旗旄。北极狼星落，中原王气高。终令贺兰贼，不著赭黄袍。",
            "comment": ""
        },
        {
            "title": "全州双松堂",
            "content": "文殊堂下松，永日如鸣琴。我登双松堂，时步双松阴。中有寂莫人，安禅无古今。",
            "comment": ""
        },
        {
            "title": "再次韵四首",
            "content": "风櫺倒影日光寒，尧日当中露正乾。殿上给扶鸣汉履，螭头簪笔见秦冠。",
            "comment": ""
        },
        {
            "title": "题王黄州墨迹後",
            "content": "掘地与断木，智不如机舂。圣人怀余巧，故为万物宗。世有斲泥手，或不待郢工。往时王黄州，谋国极匪躬。朝闻不及夕，百壬避其锋。九鼎安盘石，一身转孤蓬。浮云当日月，白发照秋空。诸君发蒙耳，汲直与臣同。",
            "comment": ""
        },
        {
            "title": "寄忠玉提刑",
            "content": "市骨蕲千里，量珠买娉婷。驽骀参逸驾，西子泣深屏。吾人材高秀，胸次列渭泾。严能喜剧部，持节按祥刑。萑蒲稍衰息，郡县或空囹。读书头愈白，见士眼终青。今时斤斧地，虚次待发硎。早晚紫微禁，占来有使星。",
            "comment": ""
        },
        {
            "title": "追和东坡壶中九华",
            "content": "有人夜半持山去，顿觉浮岚暖翠空。试问安排华屋处，何如零落乱云中。能回赵璧人安在，已入南柯梦不通。赖有霜钟难席卷，袖椎来听响玲珑。",
            "comment": ""
        },
        {
            "title": "延寿寺见红药小魏扬州号为醉西施",
            "content": "醉红如堕珥，奈此恼人香。政尔无言笑，未应吴国亡。",
            "comment": ""
        },
        {
            "title": "钱塘旧游",
            "content": "薄宦飘然笑漫郎，瑟洲花草弄幽芳。莫教景物添春色，转觉山川是异乡。南北峰岩空入梦，短长亭舍自相望。湖边山寺清明後，相见兰开禊水香。",
            "comment": ""
        },
        {
            "title": "戏答龙泉余尉问禅二小诗",
            "content": "重帘复幕锁蛾眉，银烛金荷醉舞衣。长为扶头欠酒，不关禅病减腰围。",
            "comment": ""
        },
        {
            "title": "寄怀公寿",
            "content": "好赋梁王在日边，重帘复幕锁神仙。莫因酒病疏桃李，且把春愁付管弦。愚智相悬三十里，荣枯同有百余年。及身强健且行乐，一笑端须直万钱。",
            "comment": ""
        },
        {
            "title": "入穷巷谒李材叟翘叟戏赠兼简田子平三首",
            "content": "紫冠黄钿网丝窠，蝶绕蜂围奈晚何。二叟家居如避世，开门自少俗人过。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "俗物常偪塞，令人眼生白。永怀洛阳人，谈诗论画壁。青山吐秋月，阻作南楼客。但歌靡盐诗，赏此无瑕璧。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之中秋山行怀子兴节判 | 【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之中秋山行怀子兴节判"
        },
        {
            "title": "再次韵四首",
            "content": "隆儒殿阁对横经，咫尺清都雨露零。见说文星环北极，人间无路仰天庭。",
            "comment": ""
        },
        {
            "title": "芝赞",
            "content": "不生甘泉铜池边，一茎九叶媚神天。伴余西去御魑魅，马湖江上看蛮船。",
            "comment": ""
        },
        {
            "title": "赋未见君子忧心靡乐八韵寄李载",
            "content": "会合良艰期，系匏各异县。千里共明月，如披故人面。浮云蔽高秋，此岂心中愿。雾重豹成文，水清鱼自见。",
            "comment": ""
        },
        {
            "title": "再次韵呈明略并寄无咎",
            "content": "夏云凉生土囊口，周鼎汤盘见科斗。清风古气满眼前，乃是户曹报章还。只今书生无此语，已在贞元元和间。一夫鄂鄂独无望，千夫唯唯皆论赏。野人泣血漫相明，和氏之璧无连城。参军拄笏看云气，此中安知枯与荣。我梦浮天波万里，扁舟去作鸱夷子。两士风流对酒樽，四无人声鸟语喜。梦回扰扰仍世间，心如伤弓怯虚弹。不堪市井逐乾没，且愿朋旧相追攀。寄声小掾笃行李，落日东面空云山。",
            "comment": ""
        },
        {
            "title": "题襄阳米芾祠",
            "content": "千峰映碧湘，真叟此中藏，饭不著石吃，眉应似发长。枫梩搘酒瓮，鸐风落琴床。强效忘机者，斯人尚未忘。万里莓苔地，不见驱驰踪。唯开文字窗，时写日月容。竹韵漫萧屑，草花徒织茸。披霜入众木，独自识青松",
            "comment": ""
        },
        {
            "title": "都下喜见八叔父",
            "content": "一别七冬夏，几书通置邮。冥鸿难借问，江鲤多沈浮。心因梦想去，迹为山川留。叔趋丹凤阙，身向卧龙洲。邂逅入关马，同时解辔秋。别後事万端，向来身百忧。咨嗟旧田园，恸哭新松楸。稍询耆旧间，太半归山丘。小儿携妇子，襁褓皆裹头。青灯照逆旅，呼酒濯乱愁。破啼为笑语，霜夜尽更筹。岁寒叔旧节，况又高春秋。老松心更概，绿竹气和柔。言如不出口，体若不胜裘。德音润九里，政事无全牛。诗成戏笔墨，清甚韦苏州。篆籀有志气，当於古人求。自悲闻道晚，涉世如虚舟。虽无触物意，傥亦遭骂咻。稍窥性命学，未穷言行尤。息心待自信，渺如大河流。堤防小不密，一决败数州。安得心服礼，不见为疮疣。荆鸡变化材，鹄卵滞阴幽。愿因啄抱力，浩荡碧云游。",
            "comment": ""
        },
        {
            "title": "谪居黔南十首",
            "content": "冥怀齐远近，委顺随南北。归去诚可怜，天涯住亦得。",
            "comment": ""
        },
        {
            "title": "杂诗七首",
            "content": "少年不爱万金身，歌舞寻春愁送春。满眼纷华心寂寞，长安市上酒家人。",
            "comment": ""
        },
        {
            "title": "招子高二十二韵兼简常甫世弼",
            "content": "我行向厌次，夏扇日在摇。甘瓜未除垄，高柳尚鸣蜩。驾言聊摄归，飞霜晓封条。负薪泣裘褐，公子御狐貂。岁月坐晼晚，鬓颜飒然凋。道德千古事，斯文非一朝。往者我不及，後生多见超。吾党二三子，士林耸孤标。小谢抱周易，忘言独参寥。崔郎楚左史，二典考舜尧。王生风雅学，谈辩秋江潮。洒笔惊有司，小敌谓可骄。安和摴蒱局，临关败三枭。三生数步隔，屡赴茗碗邀。小谢殊未来，我觉百里遥。问之忧菽水，心虑极无聊。父怜母不诃，日以浊酒浇。此道如鼎实，念子羹未调。古来有亲养，回也乐一瓢。不田鹑生宎，在物乃为妖。吾言有师承，可信如斗杓。诗以解子忧，亦用当子招。",
            "comment": ""
        },
        {
            "title": "三言二首",
            "content": "八德水，清且美。荡精神，浸牙齿。乱云根，众峰里。掬与斟，随器尔。",
            "comment": ""
        },
        {
            "title": "奉同六舅尚书咏茶碾煎烹三首",
            "content": "要及新香碾一杯，不应传宝到云来。碎身粉骨方余味，莫厌声喧万壑雷。",
            "comment": ""
        },
        {
            "title": "同韵和元明兄知命弟九日相忆二首",
            "content": "革囊南渡传诗句，摹写相思意象真。九日黄花倾寿酒，几回青眼望归尘。蚤为学问文章误，晚作东西南北人。安得田园可温饱，长抛簪绂裹头巾。",
            "comment": ""
        },
        {
            "title": "题花光老为曾公卷作水边梅",
            "content": "梅蕊触人意，冒寒闻雪花。遥怜水风晚，片片点汀沙。",
            "comment": ""
        },
        {
            "title": "答许觉之惠桂花椰子茶盂二首",
            "content": "硕果不食寒林梢，剖而器之如悬匏。故人相见各贫病，且可烹茶当酒肴。",
            "comment": ""
        },
        {
            "title": "和早秋雨中书怀呈张邓州",
            "content": "喜闻三径被恩书，五马来歌塞里闾。天上日清消螮蝀，海演风静复爰居。龟逢衔骨方为鹘，兰不当门亦见锄。已发覆盆瞻睿圣，何因犹著故溪鱼。",
            "comment": ""
        },
        {
            "title": "还深父同年兄诗卷",
            "content": "四体懒不佳，百虫夜相煎。呼灯探床头，忽得故人编。一哦肺渴减，再读头风痊。清切如其人，石齿漱潺湲。园林秋郊静，桃李春昼妍。雍容比兴体，百物落眼前。仍仍愁时语，听猿三峡船。梅黄雨扑地，水白雁横天。叹息夜渠央，屋角月上弦。把卷著床头，我知其人贤。昨日河间令，横胥不顾钱。如臂使十指，从我伸与拳。淹留落闲处，坐研考二篇。更使有闲日，歌嘲舍兰荃。何时造化手，端为铸龙泉。",
            "comment": ""
        },
        {
            "title": "题息轩",
            "content": "僧开小槛笼沙界，郁郁参天翠竹丛。万籁参差写明月，一家寥落共清风。蒲团禅板无人付，茶鼎薰炉与客同。万水千山寻祖意，归来笑杀旧时翁。",
            "comment": ""
        },
        {
            "title": "徐孺子祠堂",
            "content": "乔木幽人三亩宅，生刍一束向谁论。藤萝得意干云日，箫鼓何心进酒樽。白屋可能无孺子，黄堂不是欠陈蕃。古人冷淡今人笑，湖水年年到旧痕。",
            "comment": ""
        },
        {
            "title": "题马当山鲁望亭四首右元亮",
            "content": "马当一曲孤烟，人物于今眇然。不见绕篱黄菊，谁收种秫圭田。",
            "comment": ""
        },
        {
            "title": "杂诗四首",
            "content": "小德有为因有累，至神无用故无功。须知广大精微处，不在存亡得失中。",
            "comment": ""
        },
        {
            "title": "和任夫人悟道",
            "content": "夫亡子幼如月魄，摧尽蛾眉作诗客。二十余年刮地寒，见儿成人乃禅寂。万事新新不留故。瘦藤六尺持门户。烦恼林中即是禅，更向何门觅重悟。",
            "comment": ""
        },
        {
            "title": "和答魏道辅寄怀十首",
            "content": "明驼思千里，驽马怯负荷。小人蠹诗书，安乐北窗卧。瓢空且乞饭，儿寒教补破。机巧生五兵，百拙可用过。",
            "comment": ""
        },
        {
            "title": "武昌松风阁",
            "content": "依山筑阁见平川，夜阑箕斗插屋椽。我来名之意适然。老松魁梧数百年，斧斤所赦今参天。风鸣娲皇五十弦，洗耳不须菩萨泉。嘉二三子甚好贤，力贫买酒醉此筵。夜雨鸣廊到晓悬，相看不归卧僧毡。泉枯石燥复潺湲，山川光辉为我妍。野僧早饥不能饘，晓见寒溪有炊烟。东坡道人已沈泉，张侯何时到眼前。钓台惊涛可昼眠，怡亭看篆蛟龙缠。安得此身脱拘挛，舟载诸友长周旋。",
            "comment": ""
        },
        {
            "title": "送张沙河游齐鲁诸邦",
            "content": "张侯去沙河，三食邺下麦。笔力望晁董，颇遗俗眼白。平生学经纶，胸中负奇画。未论功活人，饱饭不常得。妻寒尚宾敬，儿饿犹笔墨。侧闻共伯城，鱼稻颇宜客。又持尘生甑，欲往立四壁。平生贷米家，十辈来簿责。囊无孔方兄，面有在陈色。守株伺投兔，岁晚将何获。广道无人行，春风转沙石。栖栖马如狗，去谒东侯伯。布衣未可量，苍髯身八尺。鱼乾要斗水，士困易为德。譬之举大木，人借一臂力。诸公感意气，岂待故相识。吾穷乏祖饯，折柳当马策。",
            "comment": ""
        },
        {
            "title": "同景文丈咏莲塘",
            "content": "塘上勾帘对晚香，半斜红日已侵床。江妃羞出凌波袜，长在高荷扇影凉。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "鹄白不以乌，兰香端为谁。外家秉明德，晚与世参差。乖离岁十二，会面卒卒期。何言灊丘底，玉稻同一炊。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "蜡梅",
            "content": "天工戏剪百花房，夺尽人工更有香。埋玉地中成故物，折枝镜里忆新妆。",
            "comment": ""
        },
        {
            "title": "戏用题元上人此君轩诗韵奉答周彦起予之作病",
            "content": "此道沈霾多历年，喜君占斗斸龙泉。我学渊明贫至骨，君岂有意师无弦。潇洒侯王非爵命，道人胸中有水镜。霜钟堂下明月前，枝枝雪压如悬磬。敝帚不扫舍人门，如愿不谒青洪君。来听道人写风竹，手弄霜钟看白云。平生窃闻公子旧，今日谁举贾生秀。未知束帛何当来，但有一筇相倚瘦。欲截老龙吟夜月，无人处为江山说。中郎解赏柯亭椽，玉局归时君为传。",
            "comment": "【注释】原题：戏用题元上人此君轩诗韵奉答周彦起予之作病眼空花句不及律书不成字 | 【注释】原题：戏用题元上人此君轩诗韵奉答周彦起予之作病眼空花句不及律书不成字"
        },
        {
            "title": "戏答荆州王充道烹茶四首",
            "content": "龙焙东风鱼眼汤，个中即是白云乡。更煎双井苍鹰爪，始耐落花春日长。",
            "comment": ""
        },
        {
            "title": "和答王世弼",
            "content": "文章年少气如虹，肯爱闲曹一秃翁。弦上深知流水意，鼻端不怯运斤风。燕堂淡薄无歌舞，鲑菜清贫只韭葱。惭愧伯鸾留步履，好贤应与孟光同。",
            "comment": ""
        },
        {
            "title": "黄庭画赞",
            "content": "君诵黄庭内外篇，本欲洗心不求仙。夜眎片月堕我前，黑气剥尽朝日鲜。一暑一寒久自坚，体中风行上通天，亭亭孤立孰旁缘。至哉道师昔云然，既已得之戒不传。知我此心未亏骞，指我婴儿藏谷渊。言未绝口行已旋，我记其言夜不眠。",
            "comment": ""
        },
        {
            "title": "一夕风雨花药都尽唯有豨莶一丛濯濯得意戏题",
            "content": "红药山丹逐晓风，春荣分到豨莶丛。朱颜颇欲辞镜去，煮叶掘根傥见功。",
            "comment": ""
        },
        {
            "title": "叔父给事挽词十首",
            "content": "军容百万转风雷，独料王师不战摧。三箧飞书公对狱，元丰天子照奸回。",
            "comment": ""
        },
        {
            "title": "四月戊申赋盐万岁山中仰怀外舅谢师厚",
            "content": "只今汉庞公，白发佐州郡。穷通视寒暑，仕已谁喜愠。长松卧涧底，桴溜多裂璺。未须论才难，世人无此韵。禅悦称性深，语端入理近。涣若开春冰，超然听年运。临民秉三尺，朱墨不可紊。传闻但言归，心许手自隐。欲知南陂稻，得几就收捃。胥疏江湖滨，不迩金玉训。濡需且肉食，觳觫恐钟衅。龙移山发洪，虎乳月生晕。竹声寒夏簟，辍寝中夜听。寄声向鹿门，傥赐劳苦问。",
            "comment": ""
        },
        {
            "title": "定交诗二首效鲍明远体呈晁无咎",
            "content": "建鼓求亡子，原非入耳歌。除去绿绮尘，水深山峨峨。满堂悦秦声，君独用此何。平分感秋节，空阔湛金波。定夜百虫息，高论听悬河。执揽北斗柄，斟酌四时和。破屋仰见星，得子喜且多。危柱无安弦，野水自盈科。成道在礼乐，成山在丘阿。收此桑榆景，相从寄琢磨。开怀溟海阔，百怪出蛟鼍。闭藏愿自爱，惊人取谴诃。",
            "comment": ""
        },
        {
            "title": "问渔父",
            "content": "白发丈人持竹竿，系船留我坐柴关。偶然领会一谈胜，落日使人思故山。",
            "comment": ""
        },
        {
            "title": "侯尉家听琵琶",
            "content": "舫斋苍竹雨声中，一曲琵琶酒一锺。恰似浔阳江上听，只无明月与丹枫。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "庆州自不恶，藉甚载声华。忠义可无憾，公今有世家。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "江南",
            "content": "梦寐江南未得归，清波鰞子上钩肥。五年身属官仓米，输与渔人坐钓矶。",
            "comment": ""
        },
        {
            "title": "秋思",
            "content": "柴门扃兮，牛羊下来其已久。四壁立兮，蛩螿太息不可听。夜冉冉兮斗魁委柄若授人，天寥寥兮河汉风浪西南倾。山川悠远兮，谁独不共此明月。维德人不见兮，采薇蕨于江之南。风露寒兮，薇蕨既老而苦涩。江道险难兮，不知先生之何食。往予窥道而见兮，俯甘井以解渴。天地施我生兮，先生厚我德。水波无津兮，即拯我舟杭。路微径绝兮，又翦我荆棘。秉道要而置对兮，一与而九夺。曾不更刀兮，破肯綮於胸中。湛湛兮如长江之吐月，霏霏兮若旋盘之落屑。会鉏鋙於一堂兮，曾不侮予以色辞。星翻翻其争光兮，观北斗之运四时。维回首之日浅兮，又穿鼻而伏皂。乘流下兮，忽不自识其阙遗。悲去日之既往兮，爱是日之方来。有玉於橐兮，师以为王所之□□□□不谟献之，维令之莫予琢之。起望天极南兮，□□□□予马。恐蓍龟之远兮，入鲍肆不知其化。子歌犁□□余心兮，为而三叹其一和。微子之昌言兮，殆莫振余过。已矣乎，芳兰无泽兮岁遒，众芳歇兮曷予佩之求。绝万里兮吾以子牛，横大川兮吾以子舟。窃悲吾子之多暇日兮，愁嗟黄落如郢客之见秋。",
            "comment": ""
        },
        {
            "title": "夜观蜀志",
            "content": "盖世英雄不自知，暮年初志各参差。南阳陇底卧龙日，北固樽前失者时。霸主三分割天下，宗臣十倍胜曹丕。寒炉夜发尘书读，似覆输筹一局棋。",
            "comment": ""
        },
        {
            "title": "拟古乐府长相思寄黄几复",
            "content": "江南江北春水长，中有一人遥相望。字曰金兰服众芳，妙歌扬声倾满堂。满堂动色不入耳，四海知音能有几。惟予与汝交莫逆，心期那间千万里。欲凭绿水之双鱼，为寄腹中之素书。溪回屿转恐失路，夜半不眠起踌躇。",
            "comment": ""
        },
        {
            "title": "外舅孙莘老守苏州留诗斗野亭庚申十月庭坚和",
            "content": "谢公所筑埭，未叹曲池平。苏州来赋诗，句与秋气清。僧构擅空阔，浮光飞栋甍。维斗天司南，其下百渎倾。贝宫产明月，含泽遍诸生。槃礴淮海间，风烟侵十城。籁箫吹木末，浪波沸庖烹。我来杪摇落，霜清见鱼行。白鸥远飞来，得我若眼明。佳人归何时，解衣绕厢荣。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "公虚采蘋宫，行乐在小寝。香光当发闻，色败不可稔。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "退堂颂",
            "content": "愚者日进，智士日退。象蹋恒河彻底过，大千世界百杂碎。愚人寻文弄章句，更觅中间及内外。",
            "comment": ""
        },
        {
            "title": "廖袁州次韵见答并寄黄靖国再生传次韵寄之",
            "content": "春去怀贤感物多，飞花高下罥丝窠。传闻治境无戾虎，更道丰年鸣白鼍。史笔纵横窥宝铉，诗才清壮近阴何。寄声千万相劳苦，如倚胡床得按摩。",
            "comment": ""
        },
        {
            "title": "再答并简康国兄弟四首",
            "content": "妙舌寒山一居士，净居金粟几如来。玄关无键直须透，不得春风花不开。",
            "comment": ""
        },
        {
            "title": "双井茶送子瞻",
            "content": "人间风日不到处，天上玉堂森宝书。想见东坡旧居士，挥毫百斛泻明珠。我家江南摘云腴，落磑霏霏雪不如。为君唤起黄州梦，独载扁舟向五湖。",
            "comment": ""
        },
        {
            "title": "题伯时马",
            "content": "我观李侯作胡马，置我敕勒阴山下。惊沙随马欲暗天，千里绝足略眼跨。自当初驾沙苑丞，岂复更数将军霸。李侯今病发右臂，此图笔妙今无价。",
            "comment": ""
        },
        {
            "title": "了了庵颂",
            "content": "方广庵名了了，了了更著庵庶。又要涪翁作颂，且图锦上添花。若问只今了未，更须侍者煎茶。",
            "comment": ""
        },
        {
            "title": "刘邦直送早梅水仙花四首",
            "content": "得水能仙天与奇，寒香寂寞动冰肌。仙风道骨今谁有，淡扫蛾眉簪一枝。",
            "comment": ""
        },
        {
            "title": "闻吉老县丞按田在万安山中",
            "content": "苦雨初闻唤妇鸠，红妆满院木蕖秋。樽前不记崔思立，应在诸山最上头。",
            "comment": ""
        },
        {
            "title": "和师厚栽竹",
            "content": "大隐在城市，此君真友生。根须辰日斸，笋要上番成。龙化葛陂去，凤吹阿阁鸣。草荒三径断，岁晚见交情。",
            "comment": ""
        },
        {
            "title": "伤歌行四首",
            "content": "孟氏至诚通竹笋，姜诗纯孝感渊鱼。古人常欲养志意，君子不唯全发肤。有妹言归奉箕帚，仰谁出力助葭莩。等闲亲鬓贫中白，自悔从来色养疏。",
            "comment": ""
        },
        {
            "title": "赠陈公益",
            "content": "陈子善学问，正色鉏其骄。束身居言前，析理在意标。心随出处乐，性与寂寞超。安安而雅雅，不以行险徽。王良驭骥子，冉弱六辔调。自吾与之游，忘味如闻韶。志道斯近神，庄生说承蜩。顾恐陈子止，谁能中道要。我求一饭饱，黄绶强折腰。取舍不由己，悲哉马衔镳。长啸天地闲，搔首独无聊。雅约青山云，伊人与逍遥。有如渝此盟，白日尚昭昭。平时多英豪，楚楚在本朝。吾徒固长物，分当老箪瓢。",
            "comment": ""
        },
        {
            "title": "和柳子玉官舍十首之土榻",
            "content": "榻前鼓吹蛙一部，榻上古木吟风雨。客来相倚竹根眠，免令不解陈登去。",
            "comment": ""
        },
        {
            "title": "和冕仲观试进进士",
            "content": "人围庙垣重，鼓作宫漏晓。晨门传放钥，坌入荒庭秒。初如求木猿，稍若安巢鸟。黄炉答拜辱，月淡秋天杳。发题疏疑经，按剑或惊矫。官曹严坐起，迾卒禁纷扰。儇趋蚁争邱，痴坐鹭窥沼。江淮有名翬，专场或孤鷕。袖手深盘礡，乞灵颇澴绕。稚旄半父子，相面多中表。鸿将雁行□，牛舐快犊小。墨泓黦寒云，笔尾撼丛筱。雕虫寄鼻咏，攘略倾耳剽。剖蚌得珠难，扬沙见金少。遗形欹冠屦，忘味弃昫麨。虽挥鲁阳戈，余勇事未了。喧哄遂一空，星河明木杪。",
            "comment": ""
        },
        {
            "title": "谢景文惠浩然所作廷珪墨",
            "content": "廷珪赝墨出苏家，麝煤漆泽纹乌鞾。柳枝瘦龙印香字，一袭一日三摩挲。刘侯爱我如桃李，挥赠要我书万纸。不意神禹治水圭，忽然入我怀袖里。吾不能手抄五车书，亦不能写论付官奴。便当闭门学水墨，洒作江南骤雨图。",
            "comment": ""
        },
        {
            "title": "题郑防画夹五首",
            "content": "折苇枯荷共晚，红榴苦竹同时。睡鸭不知飘雪，寒雀四顾风枝。",
            "comment": ""
        },
        {
            "title": "大暑水阁听晋卿家昭华吹笛",
            "content": "蕲竹能吟水底龙，玉人应在月明中。何时为洗秋空热，散作霜天落叶风。",
            "comment": ""
        },
        {
            "title": "寄上叔父夷仲三首",
            "content": "少年有功翰墨林，中岁作吏几陆沈。庖丁解牛妙世故，监市履狶知民心。万里书来儿女瘦，十月山行冰雪深。梦魂和月绕秦陇，汉节落毛何处寻。",
            "comment": ""
        },
        {
            "title": "赠刘静翁颂四首",
            "content": "万缘空处真如佛，八面风中不动尊。困便横眠饥吃饭，十方无壁又无门。",
            "comment": ""
        },
        {
            "title": "以皮鞋底赠石推官三首",
            "content": "鼻孔随人走，日中忽见斗。踏定太冲脉，壁上挂著口。",
            "comment": ""
        },
        {
            "title": "宋乔年真赞",
            "content": "士之坎壈，以其智多。因坎壈以为师，用其多以见己。相遭於功名之会，图像麒麟。独行於寂寞之滨，照影溪壑。大者四时尔，小者风雨尔，岂真我哉。",
            "comment": ""
        },
        {
            "title": "谢张宽夫送{左木右上凶乂换※下ハ夂}耳颂",
            "content": "菜茹之品{左木右上凶乂换※下ハ夂}耳君，乖龙割耳鳖脱裙。张子羞我助贫餐，桑鹅楮鸡不足云。曲肱一饱南风薰，万事於我如浮云。",
            "comment": ""
        },
        {
            "title": "再和元礼春怀十首",
            "content": "红紫欲疏啼百劳，洞宫春色醉蟠桃。虚窗酒病扶头起，强取金钗痒处搔。",
            "comment": ""
        },
        {
            "title": "驻舆遣人寻访後山陈德方家",
            "content": "江雨蒙蒙作小寒，雪飘五老发毛斑。城中咫尺云横栈，独立前山望後山。",
            "comment": ""
        },
        {
            "title": "东禅长老梦偈",
            "content": "伐木丁丁斧下鸣，隔溪便应谷中声。不因蘋末微风起，漂影溪光本自明。",
            "comment": ""
        },
        {
            "title": "以同心之言其臭如兰为韵寄李子先",
            "content": "往日三语掾，解道将无同。我观李校书，超迈有古风。谈道屡入微，闭门长蒿蓬。谁能赏远韵，太守似安丰。",
            "comment": ""
        },
        {
            "title": "戏答王观复酴醾菊二首",
            "content": "吕园未肯轻沽我，且寄田家砌下栽。他日秋花媚重九，清香知自故人来。",
            "comment": ""
        },
        {
            "title": "和李才甫先辈快阁五首",
            "content": "云横章贡雨翻盆，寺下江深水到门。落日荷锄人著本，西风满地叶归根。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "龟以灵故焦，雉以文故翳。本心如日月，利欲食之既。後生玩华藻，照影终没世。安得八紘罝，以道猎众智。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "乙未移舟出口",
            "content": "江湖吞天胸，蛟龙垂涎口。养躯无千金，特为亲故厚。本心非华轩，而与马争走。聘妇缉落毛，教儿耨葱韭。衣食端须几，将老犹掣肘。安能诡随人，曲折作杞柳。桓公瓮盎瘿，楚国不龟手。生涯但如此，那问托婚友。久阴快夜晴，天文若科斗。村南鬼火寒，村北风虎吼。野人驱鸡豚，缚落坚缠守。刘郎弓石八，猛气厌冯妇。一试金仆姑，归饮软臂酒。",
            "comment": ""
        },
        {
            "title": "答周德夫见寄",
            "content": "自我官东南，久无西北书。周郎纵横才，欬唾落明珠。寄声相劳苦，敦厚不忘初。穷山江莽苍，胸次赤宽舒。念君怀白璧，故作短褐趋。秋官方按剑，不与计吏俱。惊嗟相见晚，天子识严徐。想当搜逸民，耕钓起海隅。鹤翎需啄饮，龟尾且泥涂。功名好采来，五白成一呼。小人邱壑心，日月半谢除。何时真得归，猿鸟为先驱。投身婴世故，葛蔓恐难图。相思欲写寄，滴尽玉蟾蜍。",
            "comment": ""
        },
        {
            "title": "题落星寺四首",
            "content": "岩岩匡俗先生庐，其下宫亭水所都。北辰九关隔云雨，南极一星在江湖。相黏蚝山作居室，窍凿混沌无完肤。万鼓舂撞夜涛涌，骊龙莫睡失明珠。",
            "comment": ""
        },
        {
            "title": "大雷口阻风",
            "content": "号橹下沧江，避风大雷口。天与水馍糊，不复知地厚。谁家上江船，狂追雪山走。孤村无十室，旅饭困三韭。黄芦麋鹿场，此地广千肘。得禽多文章，肯顾鱼贯柳。莽苍天物悲，雕弓故在手。鹿鸣犹念群，雉媒竟卖友。商人万斛船，挂席上牛斗。横笛倚柁楼，波深苍龙吼。失水不能神，伐葭作城守。欲寄大雷书，往问长干妇。何当楫迎汝，秦淮绿如酒。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "对酒诚独难，论诗良不易。人生如草木，臭味要相似。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "古意",
            "content": "太华峰头玉井莲，开花十丈藕如船。冷比雪霜甘比蜜，一片入口沉痾痊。我欲求之不惮远，青壁无路难夤缘。安得长梯上摘食，下种七泽根株连。",
            "comment": ""
        },
        {
            "title": "酌别世弼",
            "content": "王郎婚友平生期，学问文章过吾党。一见悬知白璧奇，三年未负青云赏。苏秦六印自多金，陶朱再相宜藏镪。贫贱相知乃为贵，功名所在何须枉。邺王城下倒清樽，子云书中幂蛛网。樽前惜别语万千，门外催发人三两。自从相见开青眼，无处会面如天上。倾壶倒树驻车马，岂但呼灯照甖瓬。平生相从忘岁月，手足割裂诚迷惘。譬如旁人看疥癞，未易能去肤发痒。但愿自思恩爱闲，勿以眼前剧愁想。",
            "comment": ""
        },
        {
            "title": "戏咏江南土风",
            "content": "十月江南未得霜，高林残水下寒塘。饭香猎户分熊白，酒熟渔家擘蟹黄。橘摘金苞随驿使，禾舂玉粒送官仓。踏歌夜结田神社，游女多随陌上郎。",
            "comment": ""
        },
        {
            "title": "再和元礼春怀十首",
            "content": "雨余花色倍鲜明，最是春深多晚晴。美酒壮人如敌国，千金一笑买倾城。",
            "comment": ""
        },
        {
            "title": "过方城寻七叔祖旧题",
            "content": "壮气南山若可排，今为野马与尘埃。清谈落笔一万字，白眼举觞三百杯。周鼎不酬康瓠价，豫章元是栋梁材。眷然挥涕方城路，冠盖当年向此来。",
            "comment": ""
        },
        {
            "title": "呻吟斋睡起五首呈世弼",
            "content": "疏食吾犹饱，曲肱哦古今。酒倾因好事，弦绝为知音。妒蘖长春木，争巢喧暮禽。长怀阮校尉，北望首阳岑。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "委径问谣俗，高丘省佃作。昔游非苟然，今花几开落。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "致政王殿丞逍遥亭",
            "content": "漆园著书五十二，致意最在逍遥游。後来作者逐音响，百一未必知庄周。幽人往往泥出处，俗士不可与庄语。逍遥如何，一蛇一龙。以无为当有，以守雌为雄。与物无对，无内无外。与民成功，有物有对。左肘生杨观物化，右臂为鸡即时夜。果若乘气有待游，如何六气无穷谢。天之苍苍非正色，道真微妙安可得。利害丛中火甚多，此心寂寞谁能识。丈人春秋诚未高，视听聪明齿牙牢。所为淳拙有深越，持置酷似巨山陶。平生刚直折不得，目送飞鸿向宾客。早束衣冠林底眠，非关暮年俗眼白。种田百亩初为酒，买地一区今有宅。家人岁计不婴心，两儿长不能措画。迩来信己不问天，万事逍遥只眼前。何必读书始晓事，此翁暗合庄生意。",
            "comment": ""
        },
        {
            "title": "谪居黔南十首",
            "content": "相望六千里，天地隔江山。十书九不到，何用一开颜。",
            "comment": ""
        },
        {
            "title": "十二月十九日夜中发鄂渚晓泊汉阳亲旧携酒追",
            "content": "接淅报官府，敢违王事程。宵征江夏县，睡起汉阳城。邻里烦追送，杯盘泻浊清。秪应瘴乡老，难答故人情。",
            "comment": "【注释】原题：十二月十九日夜中发鄂渚晓泊汉阳亲旧携酒追送聊为短句 | 【注释】原题：十二月十九日夜中发鄂渚晓泊汉阳亲旧携酒追送聊为短句"
        },
        {
            "title": "戏题大年防御芦雁",
            "content": "挥毫不作小池塘，芦荻江村落雁行。虽有珠帘藏翡翠，不忘烟雨罩鸳鸯。",
            "comment": ""
        },
        {
            "title": "王彦祖惠其祖黄州制草书其後",
            "content": "脱略看时辈，诸君等发蒙。董狐常直笔，汲黯少居中。鹏入迁臣舍，乌号厌世弓。平生有嘉树，犹起九原风。",
            "comment": ""
        },
        {
            "title": "玉笥山",
            "content": "上天下地似探梯，怪石巉岩衬马蹄。拟是客程行不得，隔林犹听杜鹃啼。",
            "comment": ""
        },
        {
            "title": "送曹黔南口号",
            "content": "摩围山色醉今朝，试问归程指斗杓。荔子阴成棠棣爱，竹枝歌是去思谣。阳关一曲悲红袖，巫峡千波怨画桡。归去天心承雨露，双鱼来报旧宾僚。",
            "comment": ""
        },
        {
            "title": "又答斌老病愈遣闷二首",
            "content": "风生高竹凉，雨送新荷气。鱼游悟世网，鸟语入禅味。一挥四百病，智刃有余地。病来每厌客，今乃思客至。",
            "comment": ""
        },
        {
            "title": "谢送宣城笔",
            "content": "宣城变样蹲鸡距，诸葛名家捋鼠须。一束喜从公处得，千金求买市中无。漫投墨客摹科斗，胜与朱门饱蠹鱼。愧我初非草玄手，不将闲写吏文书。",
            "comment": ""
        },
        {
            "title": "再次韵寄子由",
            "content": "想见苏耽携手僊，青山桑柘冒寒烟。骐驎堕地思千里，虎豹憎人上九天。风雨极知鸡自晓，雪霜宁与菌争年。何时确论倾樽酒，医得儒生自圣颠。",
            "comment": ""
        },
        {
            "title": "同苏子平李德叟登擢秀阁",
            "content": "筑屋皖公城，木末置曲栏。岁晚对烟景，人家橘柚间。独秀司命峰，众口让高寒。松竹二乔宅，雪云三祖山。衰怀造胜境，转觉落笔难。苏李工五字，属联不当悭。",
            "comment": ""
        },
        {
            "title": "元翁坐中见次元寄到和孔四饮王夔玉家长韵因",
            "content": "雨罢山泽明，日长花柳困。游丝上天衢，观物得无闷。时从顾曲人，笋馔酌春酝。季子未识面，想见眉目俊。新诗如鸣弦，快读开鄙吝。铜官鲁诸生，事道三无愠。比来工五字，句法妙何逊。枯棋覆吴图，青简玩秦烬。叶暗黄鸟时，风号报花信。遥仰吟思苦，江锦割向尽。应烦王公子，又破黄封印。",
            "comment": "【注释】原题：元翁坐中见次元寄到和孔四饮王夔玉家长韵因次韵率元翁同作寄湓城 | 【注释】原题：元翁坐中见次元寄到和孔四饮王夔玉家长韵因次韵率元翁同作寄湓城"
        },
        {
            "title": "和谢公定河朔漫成八首",
            "content": "莱公庙略传耆旧，韩令风流在井强。安用鸣鼛增汉垒，不妨罗拜下诸羌。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "雉尾映鞭声，金炉拂太清。班近闻香早，归来学得成。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "和谢公定河朔漫成八首",
            "content": "漠庭数遣林牙使，羌种来窥雁塞耕。壮士看天思上策，月边鸣笛为谁横。",
            "comment": ""
        },
        {
            "title": "题刘法直诗卷",
            "content": "往日刘随州，作诗惊诸公。老兵睨前辈，欺诋阮嗣宗。才卿望长卿，岁数未三百。岂其苗裔耶，诗句侵唐格。慨然古人风，乃作逐客篇。朝廷重九鼎，政欲多此贤。虎豹九关严，漂零落闲处。空余三百篇，不随夜台去。",
            "comment": ""
        },
        {
            "title": "宋宗儒真赞",
            "content": "宋子勃窣，心有古镜。朝四暮三，为笑不竞。於一捻一，犹著禅病。探丸起死，味药知性。忧患不入乎杯中，抱胡琴而风听。若乃脱冠袒裼，扪虱应客，目如愁胡，拊髀而呼。是必追橡栗於云杪，探水月於江湖，然後怏於心与。",
            "comment": ""
        },
        {
            "title": "寄题安福李令爱竹堂",
            "content": "渊明喜种菊，子猷喜种竹。托物虽自殊，心期俱不俗。千载得李侯，异世等风流。为官恐是陶彭泽，爱竹最知王子猷。寒窗对酒听雨雪，夏簟烹茶卧风月。小僧知令不凡材，自扫竹根培老节。富贵于我如浮云，安可一日无此君。人言爱竹有何好，此中难为俗人道。我于此物更不疏，一官窘束何由到。",
            "comment": ""
        },
        {
            "title": "采菊",
            "content": "一章南山有菊，于采其英。谁从汝往，视我惸惸。伊时之人，谁适有比。不与我谋，不知其已。二章薄言采之，遵彼山曲。汝来迟迟，去我何速。伊时之人，谁适与同。不与我好，殆其觏凶。三章江汉滔滔，有楫有杭。谁以济此，中流且风。嗟尔君子，时处时默。微云反覆，无伤尔足。",
            "comment": ""
        },
        {
            "title": "阻风铜陵",
            "content": "顿舟古铜官，昼夜风雨黑。洪波漰奔去，天地无限隔。船人谨维笮，何暇思挂席。凭江裂嵌空，中有暗水滴。洞视不敢前，潭潭蛟龙宅。网师登长鱣，贾我腥釜鬲。斑斑被文章，突兀喙三尺。言语竟不通，噞喁亦何益。魁梧类长者，卒以筌饵得。浮沉江湖中，波友永相失。有生甚苦相，细大更噉食。安得无垢称，对榻忘语默。",
            "comment": ""
        },
        {
            "title": "答余洪范二首",
            "content": "悬磬斋厨数米炊，贫中气味更相思。可无昨日黄花酒，又是春风柳絮时。",
            "comment": ""
        },
        {
            "title": "漫书呈几复三首",
            "content": "秋虫振羽惊寒梦，河汉西斜夜独兴。欲罢不能呼子起，新凉宜近读书灯。",
            "comment": ""
        },
        {
            "title": "戏书秦少游壁",
            "content": "丁令威，化作辽东白鹤归，朱颜未改故人非。微服过宋风退飞，宋父拥篲待来归，谁馈百牢鸜鹆妃。秦氏乌生八九子，鸦乌之兄毕逋尾。忆炊门牡烹伏雌，未肯增巢令汝棲。莫愁野雉疏家鸡，但愿主人印累累。",
            "comment": ""
        },
        {
            "title": "二月二日晓梦会于庐陵西斋作寄陈适用",
            "content": "燕寝著炉香，愔愔闲窗闼。梦到郡城东，笑谈西斋月。行乐未渠央，苦遭晴鸠聒。江郡梅李白，士女嬉城阙。闻道潘河阳，满城花秀发。颇留载酒车，共醉生尘袜。想见舞余姿，风枝斜虿发。鄙夫不举酒，春事亦可悦。雨足肥菌芝，沙暄饶笋蕨。海牛压风帘，野饭薰僧鉢。饱食愧公家，曾无助毫末。劝盐推新令，王欲惸独活。此邦淡食怆，俭陋深次骨。公囷积丘山，贾竖但圭撮。县官恩乳哺，下吏用鞭挞。正恐利一源，未塞兔三窟。寄声贤令尹，何道补黥刖。从来无研桑，顾影愧簪笏。何频课殿上，解绶行采葛。",
            "comment": ""
        },
        {
            "title": "题徐氏姑寿安君寿梅亭",
            "content": "大鶵衔枚来作亭，小鶵衔实来种花。两鶵反哺声查查，慈乌发白尔成家。梅梁丹青射寒日，梅英飞雪点亲发。二鶵同味如春酒，寿亲一笑宜长久。金玉满堂空尔为，有亲举酒世上稀。生育劬劳安可报，折梅倾酒著斑衣。",
            "comment": ""
        },
        {
            "title": "叔父钓亭",
            "content": "槛外溪风拂面凉，四围春草自锄荒。陆沈霜发为钩直，柳贯锦鳞缘饵香。影落华亭千尺月，梦通岐下六州王。麒麟卧笑功名骨，不道山林日月长。",
            "comment": ""
        },
        {
            "title": "放言十首",
            "content": "弄水清江曲，采薇南山隅。当吾无事时，此岂不我娱。乔木好鸟音，天风韵虚徐。遐心游四海，万里不须臾。回首古衣冠，荆樊老丘墟。欲付此中意，归翻虫蠹书。短生忧不足，此道乐有余。",
            "comment": ""
        },
        {
            "title": "演雅",
            "content": "桑蚕作茧自缠裹，蛛蝥结网工遮逻。燕无居舍经始忙，蝶为风光勾引破。老鶬衔石宿水饮，穉蜂趋衙供蜜课。鹊传吉语安得闲，鸡催晨兴不敢卧。气陵千里蝇附骥，枉过一生蚁旋磨。虱闻汤沸尚血食，雀喜宫成自相贺。晴天振羽乐蜉蝣，空穴祝儿成蜾蠃。蛣蜣转丸贱苏合，飞蛾赴烛甘死祸。井边蠹李螬苦肥，枝头饮露蝉常饿。天蝼伏隙录人语，射工含沙须影过。训狐啄屋真行怪，蠨蛸报喜太多可。鸬鹚密伺鱼虾便，白鹭不禁尘土涴。络纬何尝省机织，布谷未应勤种播。五技鼯鼠笑鸠拙，百足马蚿怜跛鳖。老蚌胎中珠是贼，醯鸡瓮里天几大。螳螂当辙恃长臂，熠燿宵行矜照火。提壶犹能劝沽酒，黄口只知贪饭颗。伯劳饶舌世不问，鹦鹉才言便关鏁。春蛙夏蜩更嘈杂，土蚓壁蟫何碎琐。江南野水碧于天，中有白欧闲似我。",
            "comment": ""
        },
        {
            "title": "宫亭湖",
            "content": "左手作圆右手方，世人机敏便可尔。一风分送南北舟，斟酌鬼神宜有此。江津留语同济僧，他日求我于宫亭。吁嗟人盖自有口，独为栾公不举酒。栾公千岁湖冥冥，白茅缩酒巫送迎。朱轓皂盖来托宿，不听灵君专此屋。雄鸭去随鸥鸟飞，老巫莫歌望翁归。贝阙珠宫开水府，雨栋风帘岂来处。平生来往湖上舟，一官四十已包羞。灵君如愿傥可乞，收此桑榆老故丘。",
            "comment": ""
        },
        {
            "title": "深明阁",
            "content": "象踏恒河彻底，日行阎浮破冥。若问深明宗旨，风花时度窗櫺。",
            "comment": ""
        },
        {
            "title": "谢公定和二范秋怀五首邀予同作",
            "content": "四会有黄令，学古著勋多。白头对红叶，奈此摇落何。虽怀斲鼻巧，有斧且无柯。安得五十弦，奏此寒士歌。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "险心游万仞，躁欲生五兵。隐几香一炷，露台湛空明。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "文勋真赞",
            "content": "荣如辱如，谁丧谁得。萃如嗟如，不见声色。为吏不残，去其败群。好贤喜士，黾勉而勤。子克家，吾税驾。舍几而寝，漠然即化。眉目在图，慰尔时思。蔼然粹温，似无恙时。",
            "comment": ""
        },
        {
            "title": "休堂颂",
            "content": "头上安头，如何得休。杀佛杀祖，方得按堵。北郁单越，西瞿耶尼。事同一家，吃饭著衣。向上一路，千圣贬眼。韩信打关，张良烧栈。",
            "comment": ""
        },
        {
            "title": "和答钱穆父咏猩猩毛笔",
            "content": "爱酒醉魂在，能言机事疏。平生几两屐，身後五车书。物色看王会，勋劳在石渠。拔毛能济世，端为谢杨朱。",
            "comment": ""
        },
        {
            "title": "武陵",
            "content": "武陵樵客出桃源，自许重游不作难。却觅洞门烟锁断，归舟风月夜深寒。",
            "comment": ""
        },
        {
            "title": "郭明甫作西斋于颍尾请予赋诗二首",
            "content": "食贫自以官为业，闻说西斋意凛然。万卷藏书宜子弟，十年种木长风烟。未尝终日不思颍，想见先生多好贤。安得雍容一樽酒，女郎台下水如天。",
            "comment": ""
        },
        {
            "title": "胡朝请见和复次韵",
            "content": "人笑庾郎贫，满胸饭寒菜。春盘食指动，笋茁入市卖。回首万钱厨，不羡廊庙宰。民生暂神奇，胞嶲伐性坏。忍持芭蕉身，多负牛羊债。箨龙不称冤，易致等拾芥。萧萧烟雨姿，壮士持戈介。骈头沸鼎鼎，可口垂涎嘬。霜丛负後凋，玉食香余噫。续诗无全功，葑菲傥可采。",
            "comment": ""
        },
        {
            "title": "题东坡竹石",
            "content": "怪石岑崟当路，幽篁深不见天。此路若逢醉客。应在万仞峰前。",
            "comment": ""
        },
        {
            "title": "法语",
            "content": "兀然无事无改换，无事何须论一段。真心无散乱，他事不须断。过去已过去，未来何用算。兀然无事何曾有，人唤向外觅工夫，总是痴顽汉。粮不蓄一粒，逢饭但知骂。世间多事，人事相趁，浑不及我，不乐生天，亦不受福田。饥来一钵饭，困来展脚眠。愚人以为笑，智者谓之然。非愚亦非智，不是玄中玄。要去如是去，要住如是住。身披一破衲，脚著娘生袴。多言复多语，由来反相误。若欲度众生，无过且自度。莫漫求真佛，真佛不可见。妙性及灵台，何曾受薰链。心是无事心，面是娘生面。劫石可动摇，个中无改变。无事何须读文字，削除人我本，冥合个中意。削除人我本，冥合个中意。种种劳筋骨，不如林下睡兀兀。举头见日出，乞饭从头律。将功用功，展转冥蒙。取即不得，不取自通。吾有一言，绝虑忘缘，巧说不得用心传。更有一语，无过直与。细极毫末，大无方所。本自圆成，不劳机杼。世事悠悠，不如山丘。青松蔽日，碧涧常秋。山云当幕，夜月为勾。卧藤萝下，块石枕头。不朝天子，岂羡王侯。生死无虑，更复何忧。月水无形，我常只宁。万法皆尔，本自无生。兀然无事坐，春来草自青。",
            "comment": ""
        },
        {
            "title": "观化十五首",
            "content": "柳外花中百鸟喧，相媒相和隔春烟。黄昏寂寞无言语，恰似人归鏁管弦。",
            "comment": ""
        },
        {
            "title": "解瞌睡颂",
            "content": "文殊吐酒卧，观音被杻械。普贤盗铸钱，释迦扇炉韝。范上座杀牛，黄鲁直害癞。",
            "comment": ""
        },
        {
            "title": "赠法轮齐公",
            "content": "法轮法眷有齐公，曾探斑斑虎穴中。不必老夫亲到也，自然千里便同风。",
            "comment": ""
        },
        {
            "title": "题子瞻画竹石",
            "content": "风枝雨叶瘠土竹，龙蹲虎踞苍藓石。东坡老人翰林公，醉时吐出胸中墨。",
            "comment": ""
        },
        {
            "title": "戏答史应之三首",
            "content": "老莱有妇怀高义，不厌夫家苜蓿盘。收得千金不龟药，短裙漂絖暮江寒。",
            "comment": ""
        },
        {
            "title": "庭坚以去岁九月至鄂登南楼叹其制作之美成长",
            "content": "江东湖北行画图，鄂州南楼天下无。高明广深势抱合，表里江山来画阁。雪延披襟夏簟寒，胸吞云梦何足言。庾公风流冷似铁，谁其继之方公悦。",
            "comment": "【注释】原题：庭坚以去岁九月至鄂登南楼叹其制作之美成长句久欲寄远因循至今书呈公悦 | 【注释】原题：庭坚以去岁九月至鄂登南楼叹其制作之美成长句久欲寄远因循至今书呈公悦"
        },
        {
            "title": "以同心之言其臭如兰为韵寄李子先",
            "content": "流水鸣无意，白云出无心，水得平淡处，渺渺不厌深。云行不能雨，还归碧山岑。斯人似云水，廊庙等山林。",
            "comment": ""
        },
        {
            "title": "乙卯宿清泉寺",
            "content": "税舆陟高冈，却立倚天壁。就舆乱清溪，转石飞霹雳。十步一沮洳，五步一枳棘。上方未言返，豁见平土宅。田家鸡犬归，佛庙檀栾碧。莲荡落红衣，泉泓数白石。人如安巢鸟，稍就一枝息。钟鱼各知时，吾亦自得力。",
            "comment": ""
        },
        {
            "title": "几道复觅槟榔",
            "content": "蛮烟雨里红千树，逐水排痰肘後方。莫笑忍饥穷县令，烦君一斛寄槟榔。",
            "comment": ""
        },
        {
            "title": "再次韵戏赠道夫",
            "content": "名教自乐地，思君相与娱。囊锥见末疾，椟玉待时沽。雨歇鸣鸠树，薰销睡鸭炉。不来应梦起，子学□啼歈。",
            "comment": ""
        },
        {
            "title": "以香烛团茶琉璃献花碗供布袋和尚颂",
            "content": "一钵千家饭，孤身万里浮。知音若相问，不住涅盘州。弥勒真弥勒，分身千百亿。若问下生时，不打这鼓笛。",
            "comment": ""
        },
        {
            "title": "竹枝词二首",
            "content": "浮云一百八盘萦，落日四十八渡明。鬼门关外莫言远，四海一家皆弟兄。",
            "comment": ""
        },
        {
            "title": "观化十五首",
            "content": "故人去後绝朱弦，不报双鱼已隔年。邻笛风飘月中起，碧云为我作愁天。",
            "comment": ""
        },
        {
            "title": "以古铜壶送王观复",
            "content": "随俗易汩没，从公常纠纷。我观王隆化，入莸不改薰。未见蛇起陆，已看豹成文。爱君古人风，古壶投赠君。酌酒时在傍，可用弭楚氛。问君何以报，直谅与多闻。",
            "comment": ""
        },
        {
            "title": "谢送碾壑源拣芽",
            "content": "矞云从龙小苍璧，元丰至今人未识。壑源包贡第一春，缃奁碾香供玉食。睿思殿东金井栏，甘露荐椀天开颜。桥山事严庀百局，补衮诸公省中宿。中人传赐夜未央，雨露恩光照宫烛。右丞似是李元礼，好事风流有泾渭。肯怜天禄校书郎，亲敕家庭遣分似。春风饱识大官羊，不惯腐儒汤饼肠。搜搅十年灯火读，令我胸中书传香。已戒应门老马走，客来问字莫载酒。",
            "comment": ""
        },
        {
            "title": "离福严",
            "content": "山下三日晴，山上三日雨。不见祝融峰，还泝潇湘去。",
            "comment": ""
        },
        {
            "title": "李濠州挽词二首",
            "content": "循吏功名两汉中，平生风义最雍容。鱼游濠上方云乐，鹏在承尘忽告凶。挂剑自知吾已许，脱骖不为涕无从。百年穷达都归尽，淮水空围墓上松。",
            "comment": ""
        },
        {
            "title": "又答寄糖霜颂",
            "content": "远寄蔗霜知有味，胜於崔浩水精盐。正宗扫地从谁说，我舌犹能及鼻尖。",
            "comment": ""
        },
        {
            "title": "同世弼韵作寄伯氏在济南兼呈六舅祠部",
            "content": "山光扫黛水挼蓝，闻说樽前惬笑谈。伯氏清修如舅氏，济南萧洒似江南。屡陪风月乾吟笔，不解笙簧醉舞衫。只恐使君乘传去，拾遗今日是前衔。",
            "comment": ""
        },
        {
            "title": "谪居黔南十首",
            "content": "啧啧雀引雏，梢梢箸成竹。时物感人情，忆我故乡曲。",
            "comment": ""
        },
        {
            "title": "谢公择舅分赐茶三首",
            "content": "细题叶字包青箬，割取丘郎春信来。拚洗一春汤饼睡，亦知清夜有蚊雷。",
            "comment": ""
        },
        {
            "title": "九日对菊有怀粹老在河上四首",
            "content": "月邀棋约屡登台，学省公厅只对街。九日菊花孤痛饮，百端人事可安排。",
            "comment": ""
        },
        {
            "title": "立春",
            "content": "韭苗香煮饼，野老不知春。看镜道如咫，倚楼梅照人。",
            "comment": ""
        },
        {
            "title": "题觉海寺",
            "content": "炉香滔滔水沈肥，水遶禅床竹遶溪。一段秋蝉思高柳，夕阳原在竹阴西。",
            "comment": ""
        },
        {
            "title": "乞猫",
            "content": "秋来鼠辈欺猫死，窥瓮翻盘搅夜眠。闻道狸奴将数子，买鱼穿柳聘衔蝉。",
            "comment": ""
        },
        {
            "title": "题山谷石牛洞",
            "content": "司命无心播物，祖师有记传衣。白云横而不度，高鸟倦而犹飞。",
            "comment": ""
        },
        {
            "title": "再次韵答吉老二首",
            "content": "水宿风餐甚劳苦，勉旃吾子富春秋。我愧疲民欲归去，麦田春雨把锄头。",
            "comment": ""
        },
        {
            "title": "三章",
            "content": "出民于水，惟夏伯禹。今俾我民，昏垫平土。岂弟君子，伊我父母。不念赤子，今我何怙。呜呼旻天，如此罪何苦。",
            "comment": ""
        },
        {
            "title": "鄂州南楼书事四首",
            "content": "画阁传觞容十客，透风透月两明轩。南楼盘礡三百尺，天上云居不足言。",
            "comment": ""
        },
        {
            "title": "杂诗七首",
            "content": "馆甥宫里叹才难，当日同朝听百官。光武早知尧舜事，只今那得子陵滩。",
            "comment": ""
        },
        {
            "title": "叔父给事挽词十首",
            "content": "三晋山河数十州，频年水旱不能秋。我公出把司农节，粟麦还于地上流。",
            "comment": ""
        },
        {
            "title": "罗汉南公升堂颂二首",
            "content": "宝积拾得漏贯钱，古佛堂前狗尿天。东山日出西山雨，露柱搥胸哭破船。",
            "comment": ""
        },
        {
            "title": "题净因壁二首",
            "content": "门外黄尘不见山，此中草木亦常闲。履声如度薄冰过，催粥华鲸吼夜阑。",
            "comment": ""
        },
        {
            "title": "观化十五首",
            "content": "花开岁岁复年年，病眼看花隔晚烟。春去明明红紫落，清风明月是春前。",
            "comment": ""
        },
        {
            "title": "观崇德墨竹歌",
            "content": "夜来北风元自小，何事吹折青琅玕。数枝洒落高堂上，败叶萧萧烟景寒。乃是神工妙手欲自试，袭取天巧不作难。行看叹息手摩拂，落势夭矫墨未乾。往往尘晦碧纱笼，伊人或用姓名通，未必全收俊伟功。有能蓺事便白首，不免身为老画工。岂如崇德君，学有古人风。挥毫李卫言神笔，弹琴蔡琰方入室。道韫九岁能论诗，龙女早年先悟佛。弈棋樵客腐柯还，吹笙仙子下缑山。更能遇物写形似，落笔不待施青丹。尤知赏异老苍节，独与长松凌岁寒。世俗甯知真与伪，挥霍纷纭鬼神事。黄尘污眼轻白日，卷轴无人得觇视。见我好吟爱画胜他人，直谓子美当前身。赠图索歌追故事，才薄岂易终斯文。所爱子猷发嘉兴，不可一日无此君。吾家书斋符青壁，手种苍琅十数百。一官偶仕叶公城，道远莫致心惨戚。我方得此兴不孤，造次卷置随琴书。思归才有故园梦，便可呼儿开此图。",
            "comment": ""
        },
        {
            "title": "题双凫观",
            "content": "飘萧阅世等虚舟，难息眼前无此流。满地悲风盘翠竹，半丛寒日破红榴。青山空在衣冠古，白鹤不归宫殿秋。王念平生樽酒地，千年万岁想来游。",
            "comment": ""
        },
        {
            "title": "行迈杂篇六首",
            "content": "杏村桃坞春三月，少有人家不出游。一顾虽无倾国色，千金肯为使君留。",
            "comment": ""
        },
        {
            "title": "谢陈正字送荔支三首",
            "content": "橄榄湾南远归客，烦将嘉果送蓬门。红衣襞积蛮烟润，白晒丁香之子孙。",
            "comment": ""
        },
        {
            "title": "题君子泉",
            "content": "云梦泽南君子泉，水无名字托人贤。两苏翰墨相为重，未刻他山世已传。",
            "comment": ""
        },
        {
            "title": "梨花",
            "content": "巧解逢人笑，还能乱蝶飞。清风时入户，几片落新衣。",
            "comment": ""
        },
        {
            "title": "清心院双清轩",
            "content": "万劫千峰绕座隅，一泓澄澈见游鱼。谁家栏槛烟云里，坐我潇湘水墨图。人物度桥疑海市，楼台拍水信蓬壼。潺湲枕底催乡梦，双井溪头有旧庐。",
            "comment": ""
        },
        {
            "title": "到官归志浩然二绝句",
            "content": "鸟乌未觉常先晓，笋蕨登盘始见春。敛手还他能者作，从来刀笔不如人。",
            "comment": ""
        },
        {
            "title": "四月丁卯对雨寄赵正夫",
            "content": "公家常匆务，退食用寝讹。相思虽劳勤，书问不能多。时雨光万物，开云见羲和。乾坤有美意，畎浍未盈科。凯风吹南荣，官槐绿婆娑。鷾鸸将其匹，来巢自成家。於物无讥嫌，人亦不谁何。眷言生理拙，无地牧鸡鹅。丈人春秋高，雏鷇勤摩挲。在公每怀归，安得借明驼。畏涂失无乡，酌海持一蠡。平生未丝绳，寂寞长生窠。故人累累去，宰木上女萝。生存半白首，会面阻山河。赵侯秉金玉，不与世同波。从容觉差晚，鄙心寄琢磨。外物良难必，岁寒不改柯。",
            "comment": ""
        },
        {
            "title": "题画鹅雁二首",
            "content": "水国鸿雁秋，烟沙风日丽。莫遣角弓鸣，惊飞不成字。",
            "comment": ""
        },
        {
            "title": "南山罗汉赞十六首",
            "content": "稽首具六波罗密，稽首得无生法忍。稽首佛敕久住世，稽首救世不倦者。天上人间福田施，心无高下依佛慧。遍与有情作功德，故受孔雀堕尾供。",
            "comment": ""
        },
        {
            "title": "题万松亭",
            "content": "天柱峰无心肩，郁郁高松满川。万身苍髯老禅，刳心忘义忘年。说法曾无间歇，松风寺後山前。四海五湖衲子，更於何处参玄。若觅向上关捩，灵乙石下流泉。太平堂中老将，家活都无一钱。会得佛头著地，不会佛脚梢天。",
            "comment": ""
        },
        {
            "title": "赠高子勉四首",
            "content": "文章瑞世惊人，学行刳心润身。沅江求九肋鳖，荆州见一角麟。",
            "comment": ""
        },
        {
            "title": "再次韵兼简履中南玉三首",
            "content": "江津道人心源清，不系虚舟尽日横。道机禅观转万物，文采风流被诸生。与世浮沈惟酒可，随人忧乐以诗鸣。江头一醉岂易得，事如浮云多变更。",
            "comment": ""
        },
        {
            "title": "和李文伯暑时五首之麈尾",
            "content": "麈髦副白玉，挥弄柔毵毵。不独效击拂，与君为指南。诸生临广坐，辩口剧春蚕。此物为解纷，吾常见不谈。",
            "comment": ""
        },
        {
            "title": "题石恪画机织图",
            "content": "荷锄郎在田，行饷儿未返。终日弄鸣机，恤纬不思远。",
            "comment": ""
        },
        {
            "title": "贵池",
            "content": "横云初抹漆，烂漫南纪黑。不见九华峰，如与亲友隔。忆当秋景明，九老对几席。何曾闭篷窗，卧听寒雨滴。不食贵池鱼，喜寻昭明宅。笔砚鼠行尘，芝菌生铜鬲。思成佳句梦，贻我锦数尺。属者浪吞舟，风雹更附益。老翁哭妇儿，相将难再得。存亡如日月，薄蚀行道失。流俗暗本源，谓神吐其食。神理傥有私，丘祷久以默。",
            "comment": ""
        },
        {
            "title": "谢荣绪惠贶鲜鲫",
            "content": "偶思暖老庖玄鲫，公遣霜鳞贯柳来。虀臼方看金作屑，鱠盘已见雪成堆。",
            "comment": ""
        },
        {
            "title": "又戏呈康国",
            "content": "整冠行客莫先尝，杨子家无数仞墙。假借肃霜令弄色，勾添寒日与争黄。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "张公少为令，愍俗有遗书。左贩洞庭橘，右担彭蠡鱼。歌奔中夜女，归抱十年雏。近岁多儒学，仁风似有初。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之崇阳道中 | 【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之崇阳道中"
        },
        {
            "title": "赠成都六祖沙弥文信颂",
            "content": "尘是文信，界是沙弥。积尘成世界，析界作微尘。界喻人天果，尘为有漏因。尘因因不实，界果果非真。因果皆如幻，堂堂出世人。",
            "comment": ""
        },
        {
            "title": "四休居士诗三首",
            "content": "富贵何时润髑髅，守钱奴与拘官囚。太医诊得人间病，安乐延年万事休。",
            "comment": ""
        },
        {
            "title": "何萧二族",
            "content": "西汉功名相国多，南朝人物数诸何。向来富贵喧天地，亦有文章在涧阿。",
            "comment": ""
        },
        {
            "title": "情人怨戏效徐庾慢体三首",
            "content": "秋水无言度，荷花称意红。主人敬爱客，催唤出房笼。一斛明珠曲，何时落塞鸿。莫藏春笋手，且为剥莲蓬。",
            "comment": ""
        },
        {
            "title": "戏答荆州王充道烹茶四首",
            "content": "三径虽锄客自稀，醉乡安稳更何之。老翁更把春风椀，灵府清寒要作诗。",
            "comment": ""
        },
        {
            "title": "和蒲泰亨四首",
            "content": "东坡海上无消息，想见惊帆出浪花。三十年来世三变，几人能不变鹑蛙。",
            "comment": ""
        },
        {
            "title": "戏赠元翁",
            "content": "从来五字弄珠玑，忍负僧床锁翠微。传语风流三语掾，何时缀我百家衣。",
            "comment": ""
        },
        {
            "title": "盖郎中惠诗有二强攻一老不战而胜之嘲次韵解",
            "content": "诗翁琢句玉无瑕，淡墨稀行秋雁斜。读罢清风生麈尾，吟余新月度檐牙。自知拙学无师匠，要且强言遮眼花。笔力有余先示怯，真成句践胜夫差。",
            "comment": "【注释】原题：盖郎中惠诗有二强攻一老不战而胜之嘲次韵解之 | 【注释】原题：盖郎中惠诗有二强攻一老不战而胜之嘲次韵解之"
        },
        {
            "title": "和中玉使君晚秋开天宁节道场",
            "content": "江南江北尽云沙，车骑东来风旆斜。倒影楼台开紫府，得霜篱落剩黄花。钓溪筑野收多士，航海梯山共一家。想见屋坛祝尧寿，步虚声里静无哗。",
            "comment": ""
        },
        {
            "title": "寄舒申之户曹",
            "content": "吉州司户官虽小，曾屈诗人杜审言。今日宣城读书客，还趋手板傍辕门。江山依旧岁时改，桃李欲开烟雨昏。公退但呼红袖饮，剩传歌曲教新翻。",
            "comment": ""
        },
        {
            "title": "闰月访同年李夷伯子真于河上子真以诗谢次韵",
            "content": "十年不见犹如此，未觉斯人叹滞留。白璧明珠多按剑，浊泾清渭要同流。日晴花色自深浅，风软鸟声相应酬。谈笑一樽非俗物，对公无地可言愁。",
            "comment": ""
        },
        {
            "title": "王元之真赞",
            "content": "天赐王公，佐我太宗。学问文章，致于匪躬。四方来庭，上稍宴衎。公舍瓦石，责君尧舜。采芝商山，以切直去。惟是文章，许以独步。白发还朝，泣思轩辕。鸡犬舔鼎，群飞上天。真宗好文，且大用公。太阿出柙，公挺其锋。龙怒鳞逆，在廷岌岌。万物并流，砥柱中立。古之遗直，叔向以之。呜呼王公，其尚似之。",
            "comment": ""
        },
        {
            "title": "和范信中寓居崇宁还雨二首",
            "content": "当年游侠成都路，黄犬苍鹰伐狐兔。二十始肯为儒生，行寻丈人奉巾屦。千江渺然万山阻，抱衣一囊遍处处。或持剑挂宰上回，亦有酒罢壶中去。昨来禅榻寄曲肱，上雨傍风破环堵。何时鲲化北溟波，好在豹隐南山雾。",
            "comment": ""
        },
        {
            "title": "效孔文举赠柳圣功三首",
            "content": "武库五兵森森，名驹万里駸駸。英风爽气如林，读书凿井欲深，学道却要无心。",
            "comment": ""
        },
        {
            "title": "信中远来相访且致今岁新茗又枉任道寄佳篇复",
            "content": "安坐一柱观，立遣十年劳。玄圭于我厚，千里来江臯。松风转蟹眼，乳花明兔毛。何如浮大白，一举醉陶陶。",
            "comment": "【注释】原题：信中远来相访且致今岁新茗又枉任道寄佳篇复次韵呈信中兼简任道 | 【注释】原题：信中远来相访且致今岁新茗又枉任道寄佳篇复次韵呈信中兼简任道"
        },
        {
            "title": "录梦篇",
            "content": "春风乱思兮吹管弦，春日醉人兮昏欲眠。却万物而观性兮，如处幽篁之不目天。试纵神而不御兮，如有顺心之酒然。委蜩甲而去化，乘白云而上仙。因天倪而造适，观众妙之玄玄。风门阊阖而进予，帝示予以化物之甄。予撼玄关而去牡，帝宴笑以忘言。吾见万灵朝明庭兮，冠佩如云烟。名声毁誉之观兮，差无以异乎人间。息心於慕膻之蚁，会理於止水之渊。与我游物之初兮，曰是可以解而县。不知其所以得兮，而冷然似有所存。归占梦灵兮，盖天振吾过。矫心以循理兮，殆其沃水而胜火。故喜曲辕之栎以得祥，惊主人之雁以近祸。离水火而天兮，乃得使实自我。荡然肆志兮，又乌知可乎不可。乱曰：刍狗万物兮，天地不仁。体止而用无穷兮，播生者於迷津。有形而致用者之谓器，无形而用道者之谓神。背昭昭而起见兮，聚墨墨而生身。犯有形而遗大观兮，动细习於游尘。彼至人而神凝兮，同予梦而先觉。顾天下孰不学兮，乃会归於无学。予心之不能忘兮，将波流风靡而奈何，唯镇之以无名之朴。",
            "comment": ""
        },
        {
            "title": "海棠",
            "content": "海棠院里寻春色，日炙荐红满院香。不觉风光都过了，东窗浑为读书忙。",
            "comment": ""
        },
        {
            "title": "古渔父",
            "content": "穷秋漫漫蒹葭雨，裋褐休休白发翁。范子归来思狡兔，吕公何意兆非熊。渔收亥日妻到市，醉卧水痕船信风。四海租庸人草草，太平长在碧波中。",
            "comment": ""
        },
        {
            "title": "谢杨履道送银茄四首",
            "content": "君家水茄白银色，殊胜埧里紫彭亨。蜀人生疏不下箸，吾与北人俱眼明。",
            "comment": ""
        },
        {
            "title": "题落星寺四首",
            "content": "北风吹倒落星寺，吾与伯伦俱醉眠。螟蛉蜾蠃但痴坐，夜寒南北斗垂天。",
            "comment": ""
        },
        {
            "title": "伤歌行四首",
            "content": "伯夷不食周武粟，程婴可托赵氏孤。死者复生欲无愧，受遗归妹况在予。经营百事失本意，跬步寻常畏简书。人闲若有不税地，判尽筋力终年锄。",
            "comment": ""
        },
        {
            "title": "再答元舆",
            "content": "君不能入身帝城结子公，又不能击强有如诸葛丰。法当顦顇百僚底，五十天涯一秃翁。问君何自今为郎，便殿作赋声摩空。偶然樽酒相劳苦，牛铎调与黄锺同。安得朱轓各凭熊，江南楼阁白蘋风，劝归啼鸟晓窗笼。男儿邂逅功补衮，鸟倦归巢叶归本。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "阿髯学升堂，干母思靡悔。文成艺桃李，不言行道兑。阿苏妙言语，机警欲无对。子姓何预人，兰玉要可佩。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "再用前韵赠子勉四首",
            "content": "句法俊逸清新，词源广大精神。建安才六七子，开元数两三人。",
            "comment": ""
        },
        {
            "title": "新喻道中寄元明用觞字韵",
            "content": "中年畏病不举酒，孤负东来数百觞。唤客煎茶山店远，看人秧稻午风凉。但知家里俱无恙，不用书来细作行。一百八盘携手上，玉今犹梦遶羊肠。",
            "comment": ""
        },
        {
            "title": "谢答闻善二兄九绝句",
            "content": "陶令舍中有名酒，无日不为父老倾。四座欢欣观酒德，一灯明暗又诗成。",
            "comment": ""
        },
        {
            "title": "戏咏蜡梅二首",
            "content": "金蓓锁春寒，恼人香未展。虽无桃李颜，风味极不浅。",
            "comment": ""
        },
        {
            "title": "梦李白诵竹枝词三叠",
            "content": "命轻人鮓瓮头船，日瘦鬼门关外天。北人堕泪南人笑，青壁无梯闻杜鹃。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "春风马上梦，樽酒故人持。犹作狂时语，邻家乞侍儿。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "古乐府白紵四时歌",
            "content": "桃李欲开风雨多，笼弦束管奈春何。风休雨静花满地，时节去我如惊波。少年志愿不成就，日月星辰役昏昼。俟河之清未有期，斗酒聊为社公寿。",
            "comment": ""
        },
        {
            "title": "梅花",
            "content": "障羞半面依篁竹，随意淡妆窥野塘。飘泊风尘少滋味，一枝犹傍故人香。",
            "comment": ""
        },
        {
            "title": "雪後登南禅茅亭简张仲谋二首",
            "content": "风入村墟摇酒旆，云埋行径罢樵苏。狐裘年少宜追猎，正有饥鹰待一呼。",
            "comment": ""
        },
        {
            "title": "公益尝茶",
            "content": "子云窗下草玄经，寒雀争喧户昼扃。好事应无携酒榼，相过聊欲煮茶缾。",
            "comment": ""
        },
        {
            "title": "平原郡斋二首",
            "content": "生平浪学不知株，江北江南去荷锄。窗风文字翻叶叶，犹似劝人勤读书。",
            "comment": ""
        },
        {
            "title": "平阴张澄居士隐处三诗之仁亭",
            "content": "无心经世网，有道藏丘山。养生息天黥，艺木印岁寒。德人墙九仞，强学窥一斑。张侯大雅质，结发闯儒关。奇赢或谐偶，老大尝艰难。筑亭上云雨，日月转朱栏。床敷听万籁，我家颇宽闲。牧牛有坦途，亡羊自多端。市声鏖什枕，常以此心观。",
            "comment": ""
        },
        {
            "title": "香炉峰",
            "content": "香炉不铸石陶甄，鼻不闻香眼见烟。上有文殊师利塔，好将一瓣此中燃。",
            "comment": ""
        },
        {
            "title": "戏答荆州王充道烹茶四首",
            "content": "茗椀难加酒椀醇，暂时扶起藉糟人。何须忍垢不濯足，苦学梁州阴子春。",
            "comment": ""
        },
        {
            "title": "赠石敏若",
            "content": "才似谪仙惟欠酒，情如宋玉更逢秋。相看领会一谈胜，注目长江天际流。",
            "comment": ""
        },
        {
            "title": "为黄龙心禅师烧香颂三首",
            "content": "一拳打破鬼门关，一笑吐却野狐涎。四海峥嵘龙象众，鼻头只用短绳牵。",
            "comment": ""
        },
        {
            "title": "题刘氏所藏展子虔感应观音二首",
            "content": "人间犹有展生笔，佛事苍茫烟景寒。常恐花飞蝴蝶散，明窗一日百回看。",
            "comment": ""
        },
        {
            "title": "子瞻去岁春侍立迩英子由秋冬间相继入侍作诗",
            "content": "赤壁归来入紫清，堂堂心在鬓雕零。江沙踏破青鞋底，却结丝絇侍禁庭。",
            "comment": "【注释】原题：子瞻去岁春侍立迩英子由秋冬间相继入侍作诗各述所怀予亦次韵四首 | 【注释】原题：子瞻去岁春侍立迩英子由秋冬间相继入侍作诗各述所怀予亦次韵四首"
        },
        {
            "title": "古乐府白紵四时歌",
            "content": "络纬惊秋鸣唧唧，美人停灯中夜织。回文中有白头吟，人生难得相知心。少年志愿不成就，故年主人且恩旧。及河之清八月来，斗酒聊为社公寿。",
            "comment": ""
        },
        {
            "title": "再作答徐天隐",
            "content": "建德真乐国，万里渺中州。除荡俗氛尽，心如九天秋。满船载明月，乃可与同游。平生期斯人，共挟风雅輈。定知诗客来，夜虹贯斗牛。执斧修月轮，链石补天陬。破的千古下，乃可泣曹刘。危柱鸣哀筝，知音初见求。成功在漏刻，尧舜去共吺。收此文章戏，往作活国谋。开纳倾万方，皇极运九畴。闭奸有要道，新旧随才收。",
            "comment": ""
        },
        {
            "title": "司马文正公挽词四首",
            "content": "元佑开皇极，功归用老成。惟深万物表，不令四时行。日者倾三接，天乎奠两楹。堂堂宁复有，埋玉恸佳城。",
            "comment": ""
        },
        {
            "title": "为茭桥居士作念念即佛颂",
            "content": "诸介心内，众生心心作佛。众生心中，诸佛念念证真。君言诸佛无相，山鬼窟里安葬。即今十二时中，是谁随波逐浪。",
            "comment": ""
        },
        {
            "title": "和答魏道辅寄怀十首",
            "content": "赤豹负文章，岁晚智剞劂。渴饮南山雾，饥食西山蕨。封狐托脂泽，眉颊颇秀发。时时一樽酒，婆娑弄风月。",
            "comment": ""
        },
        {
            "title": "赵令答诗约携山妓见访",
            "content": "晴波鸂鶒漾潭隈，能使游人判不回。风入园林寒漠漠，日移宫殿影枚枚。未尝绿蚁何妨拨，宿戒红妆莫待催。缺月西南光景少，仍须挽取烛笼来。",
            "comment": ""
        },
        {
            "title": "圣柬将寓于卫行乞食于齐有可怜之色再次韵感",
            "content": "鲁公但食粥，百口常忧煎。金张席贵宠，奴隶乘朱轩。丈夫例寒饿，万世无後先。风霾天作恶，雷亦怒阗阗。俄顷花柳静，烟暖谷鸟喧。人事每如此，翻覆不常然。下流多谤议，高位又疾颠。空余壮士志，不逐四时迁。",
            "comment": "【注释】原题：圣柬将寓于卫行乞食于齐有可怜之色再次韵感春五首赠之 | 【注释】原题：圣柬将寓于卫行乞食于齐有可怜之色再次韵感春五首赠之"
        },
        {
            "title": "和答魏道辅寄怀十首",
            "content": "别时燕辞屋，草黄秋半分。今来冬日至，稍添刺绣文。百年几会合，美酒不屡醺。犀牛可乞角，穷士难荐论。",
            "comment": ""
        },
        {
            "title": "雕陂",
            "content": "雕陂之水清且泚，屈为印文三百里。呼船载过七十余，褰裳乱流初不记。竹舆岖垭山径凉，仆姑呼妇声相倚。篁中犹道泥滑滑，仆夫惨惨耕夫喜。穷山为吏如漫郎，安能为人作嚆矢。老僧迎谒喜我来。吾以王事笃行李。知民虚实应县官，我宁信目不信耳。僧言生长八十余，县令未曾身到此。",
            "comment": ""
        },
        {
            "title": "南山罗汉赞十六首",
            "content": "驾羊超出风火宅，跨兔求度生死河。者乘如来初方便，自彻海漩三昧底。三乘如来悲愿力，身如光影现十方。持经不染文字相，是名第一离欲者。",
            "comment": ""
        },
        {
            "title": "赠陈元舆祠部",
            "content": "武成园木锁中秋，久得汀州刺史游。招唤丁宁方邂逅，谁言天网漏吞舟。",
            "comment": ""
        },
        {
            "title": "暮到张氏园和壁间旧题",
            "content": "邵平不见见园瓜，三径还寻二仲家。莫道暂来无所得，未秋先已碧莲华。",
            "comment": ""
        },
        {
            "title": "寄陈适用",
            "content": "日月如惊鸿，归燕不及社。清明气妍暖，亹亹向朱夏。轻衣颇宜人，裘褐就椸架。已非红紫时，春事归桑柘。空余车马迹，颠倒桃李下。新晴百鸟语，各自有匹亚。林中仆姑归，苦遭拙妇骂。气候使之然，光阴促晨夜。解甲号清风，即有幽虫化。朱墨本非工，王事少闲暇。幸蒙余波及，治郡得黄霸。邑邻陈太丘，威德可资借。决事不迟疑，敏手擘太华。颇复集红衣，呼僚饮休暇。歌梁韵金石，舞地委兰麝。寄我五字诗，句法窥鲍谢。亦叹簿领劳，行欲问田舍。相期黄公垆，不异秦人炙。我初无廊庙，身愿执耕稼。今将荷锄归，区芋畦甘蔗。观君气如虹，千辈可陵跨。自当出怀璧，往取连城价。赐地买歌僮，珠翠罗广厦。富贵不相忘，寄声相慰藉。",
            "comment": ""
        },
        {
            "title": "读书呈几复二首",
            "content": "身入群经作蠹鱼，断编残简伴闲居。不随当世师章句，颇识扬雄善读书。",
            "comment": ""
        },
        {
            "title": "宣九家赋雪",
            "content": "都城穷腊月半破，晚来雪云应朝课。虚檐稍闻飘瓦声，六花连空若推堕。翩翩恐逐歌吹来，皎皎不受尘泥涴。试寻高处望双阙，佳气葱葱寒贴妥。遥知万马驾紫宸，把烛天街听宫鏁。吾人岂解占丰年，但喜酒樽宜附火。石鼎香浮北焙茶，洪炉壳爆宣城果。陆珍海异厌下箸，别索百种烦烹和。仆奴睥睨费呼叱，主人爱客无不可。凭向江船问子猷，山阴夜醉何如我。北邻长吉最能诗，怯寒正想重裘坐。故遣长须屡送来，犹得王孙嘲饭颗。",
            "comment": ""
        },
        {
            "title": "效王仲至少监咏姚花用其韵四首",
            "content": "映日低风整复斜，绿玉眉心黄袖遮。大梁城里虽罕见，心知不是牛家花。",
            "comment": ""
        },
        {
            "title": "了观师绣观音赞",
            "content": "六合内外，若有不观音处。则此丝缕，不能坚固。横此三十二应，共此一光明聚。了观观音，自知金针落处。知落处，女娲补天夜夜雨。",
            "comment": ""
        },
        {
            "title": "铁罗汉颂",
            "content": "人言怖魔像，非金亦非铁。若作世金铁，开士亦不现。禅坐应念往，一钵千家供。顺佛遗敕故，不宣示神通。有为中无为，火聚开莲花。无为中有为，甘露破诸熟。魔子目怖畏，我无怖畏想。或欲坯熔之，为己富贵梯。赖世主慈观，虎兕失爪角。或得野狐书，有字不可读。狐涎著其心，字义皆炳然。却来观六经，全是颠倒想。今世青云士，慎莫作此解。",
            "comment": ""
        },
        {
            "title": "古老许惠李北海石室碑以诗促之",
            "content": "往时李北海，翰墨妙天下。石室苍苔世未知，公独得本今无价。肉字不肥藏兔锋，郎官壁刊佳处同。愿公倒箧速持赠，免断银勾输蠹虫。",
            "comment": ""
        },
        {
            "title": "画墨竹赞",
            "content": "人有岁寒心，乃有岁寒节。何能貌不枯，虚心听霜雪。",
            "comment": ""
        },
        {
            "title": "阻水戏呈几复二首",
            "content": "月明遥夜见秋高，桂影依稀数兔豪。散发行歌野田上，一樽可慰百年劳。",
            "comment": ""
        },
        {
            "title": "题徐氏书院",
            "content": "学书但学溪老鹅，读书可观樵父歌。紫髯将军不复见，空余岩桂绿婆娑。",
            "comment": ""
        },
        {
            "title": "奉同公择作拣芽咏",
            "content": "赤囊岁上双龙璧，曾见前朝盛事来。想得天香随御所，延春阁道转轻雷。",
            "comment": ""
        },
        {
            "title": "赠别几复",
            "content": "风惊鹿散豫章城，邂逅相逢食楚蘋。佳友在门忘燕寝，故人发药见平生。只今满坐且樽酒，後夜此堂还月明。契阔愁思已知处，西山影落暮江清。",
            "comment": ""
        },
        {
            "title": "圣柬将寓于卫行乞食于齐有可怜之色再次韵感",
            "content": "温气冰底归，忽忽六过旬。园林改柯叶，鸟声日日新。耕稼百年外，四郊无短闉。高丘试顾望，俯仰迹已陈。信陵松郁郁，不见曩时人。空怀负暄赏，莫望属车尘。腹中书万卷，阽死沟壑滨。投壶与射覆，一笑物皆春。",
            "comment": "【注释】原题：圣柬将寓于卫行乞食于齐有可怜之色再次韵感春五首赠之 | 【注释】原题：圣柬将寓于卫行乞食于齐有可怜之色再次韵感春五首赠之"
        },
        {
            "title": "观道二篇",
            "content": "圣人用仁心，恻伤路傍儿。虎狼舐吻血，自哺胃与肌。同在天地闲，六凿相识知。父母临万物，大道甚坦夷。百年修不善，一日许知非。虎狼有悛心，还与圣人齐。",
            "comment": ""
        },
        {
            "title": "乐寿县君吕氏挽词二首",
            "content": "剪髻宾筵盛，齐眉妇礼闲。谓宜俱白发，忽去作青山。大梦惊蝴蠂，何时识佩环。哀歌行欲绝，丹旐雨斑斑。",
            "comment": ""
        },
        {
            "title": "和子瞻戏书伯时画好头赤",
            "content": "李侯画骨不画肉，笔下马生如破竹。秦驹虽入天仗图，犹恐真龙在空谷。精神权奇汗沟赤，有头赤乌能逐日。安得身为汉都护，三十六城看历历。",
            "comment": ""
        },
        {
            "title": "到桂州",
            "content": "桂岭环城如雁荡，平地苍玉忽嶒峨。李成不在郭熙死，奈此百嶂千峰何。",
            "comment": ""
        },
        {
            "title": "和谢公定河朔漫成八首",
            "content": "急雨长风溢两河，欣然河伯顺风歌。行观东海方存少，不以黄流更自多。",
            "comment": ""
        },
        {
            "title": "题王居士所藏王友画桃杏花二首",
            "content": "凌云见桃万事无，我见杏花心亦如。从此华山图籍上，更添潘阆倒骑驴。",
            "comment": ""
        },
        {
            "title": "虎号南山一章",
            "content": "虎号南山，北风雨雪。百夫莫为，其下流血。相彼暴政，几何不虎。父子相戒，是将食汝。",
            "comment": ""
        },
        {
            "title": "太平寺慈氏阁",
            "content": "青玻瓈盆插千岑，湘江水清无古今。何处拭目穷表里，太平飞阁暂登临。朝阳不闻皂盖下，愚溪但见古木阴。谁与洗涤怀古恨，坐有佳客非孤斟。",
            "comment": ""
        },
        {
            "title": "罗汉南公升堂颂二首",
            "content": "黑蚁旋磨千里错，巴蛇吞象三年觉。日光天子转须弥，失眼众生问演若。",
            "comment": ""
        },
        {
            "title": "题胡逸老致虚庵",
            "content": "藏书万卷可教子，遗金满籯常作灾。能与贫人共年谷，必有明月生蚌胎。山随宴坐图画出，水作夜窗风雨来。观水观山皆得妙，更将何物污灵台。",
            "comment": ""
        },
        {
            "title": "赵子充示竹夫人诗盖凉寝竹器憩臂休膝似非夫",
            "content": "青奴元不解梳妆，合在禅斋梦蝶床。公自有人同枕箪，肌肤冰雪助清凉。",
            "comment": "【注释】原题：赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首 | 【注释】原题：赵子充示竹夫人诗盖凉寝竹器憩臂休膝似非夫人之职予为名曰青奴并以小诗取之二首"
        },
        {
            "title": "戏赠高述六言",
            "content": "江湖心计不浅，翰墨风流有余。相期乃千载事，要须读五车书。",
            "comment": ""
        },
        {
            "title": "奉和孙奉议谢送菜",
            "content": "春蔬照映庾郎贫，遣骑持笼佐茹荤。却得斋厨厌滋味，白鹅存当鳖留裙。",
            "comment": ""
        },
        {
            "title": "何氏悦亭咏柏",
            "content": "涧底长松风雨寒，冈头老柏颜色悦。天生草木臭味同，同盛同衰见冰雪。君莫爱清江百尺船，刀锯来谋岁寒节。千林无叶草根黄，苍髯龙吟送日月。",
            "comment": ""
        },
        {
            "title": "溪上吟",
            "content": "短生无长期，聊暇日婆娑。出门望高丘，拱木漫春萝。试为省鬼录，不饮死者多。安能如南山，千岁保不磨。在世崇名节，飘如赴烛蛾。及汝知悔时，万事蓬一窠。青掅陵陂麦，妍暖亦已花。长烟淡平川，轻风不为波。无人按律吕，好鸟自和歌。杖藜山中归，牛羊在坡陀。本自无廊庙，正尔乐涧阿。念昔扬子云，刻意师孟轲。狂夫移九鼎，深巷考四科。亦有好事人，时能载酒过。无疑举尔酒，定知我为何。",
            "comment": ""
        },
        {
            "title": "寄贺方回",
            "content": "少游醉卧古藤下，谁与愁眉唱一杯。解作江南断肠句，只今唯有贺方回。",
            "comment": ""
        },
        {
            "title": "又借前韵见意",
            "content": "招潮瘦恶无永味，海镜鑯毫只强颜。想见霜脐当大嚼，梦回雪压摩围山。",
            "comment": ""
        },
        {
            "title": "赠嗣直弟颂十首",
            "content": "正观心地时，丝发亦无有。却来观世间，冬後数九九。",
            "comment": ""
        },
        {
            "title": "酒",
            "content": "江形圜似阮家盆，山势岑如北海樽。户有浮蛆春盎盎，双松一路醉乡门。",
            "comment": ""
        },
        {
            "title": "荆南签判向和卿用予六言见惠次韵奉酬四首",
            "content": "向侯赋我菁莪，何敢当不类歌。顾我乃山林士，看君取将相科。",
            "comment": ""
        },
        {
            "title": "戏呈田子平六言",
            "content": "茸割即非茸割，肥羊自是肥羊。老夫才堪一筋，诸生赞咏甘香。却叹佳人纤手，晚来应废红妆。荆州衣冠千户，厚意独有田郎。",
            "comment": ""
        },
        {
            "title": "奉和慎思寺丞太康传舍相逢并寄扶沟程太丞尉",
            "content": "扶亭大夫伯淳父，平生执鞭所欣慕。蚤年学问多东南，形阻江山想神遇。阮籍台边有一人，爱叹非为婚姻故。民言令君明且清，玉壶寒冰不受污。我从王事驱传马，落日东走骇麏兔。问知邻境欲过之，简书有程严寸步。胸怀作恶无处说，天气昏昏月含雾。故人如从空中落，逼耳好鸟鸣韶濩。野桃窈窕风剪拂，官柳低昂春燠昫。政由人好景亦好，烧烛续书笑言聚。同怀两贤孤此乐，无物可写心倾傃。邓侯诗成锦绣段，浣花屑玉邀我赋。今年病起疏酒杯，醉乡荆棘归无路。诗穷净欲四壁立，奈何可当杜武库。不似灞桥风雪中，半臂骑驴得佳句。济时之才吾岂敢，樗栎初无廊庙具。上车不落强颜耳，伏食官食等鸡鹜。只欲苦留公把酒，都畿千里勤督护。及得归时谷雨余，已剪轻衣换袍袴。春色衰从一片飞，况乃纷纷不知数。",
            "comment": "【注释】原题：奉和慎思寺丞太康传舍相逢并寄扶沟程太丞尉氏孙著作二十韵 | 【注释】原题：奉和慎思寺丞太康传舍相逢并寄扶沟程太丞尉氏孙著作二十韵"
        },
        {
            "title": "故僰道廖君画像赞",
            "content": "廖君欉遫，卒享五福。其艰其勤，天畀戬谷。治生之材，可以治邦。知子之智，可以使能。耋老于乡，以福孙曾。在尔後人，思其艰勤，思其好贤，维衣食之源。瞻像思孝，勿堕其教。",
            "comment": ""
        },
        {
            "title": "行役县西喜雨寄任公渐大夫",
            "content": "行役劳人望县斋，心如枯井喜尘埃。青灯帘外萧萧雨，破梦山根殷殷雷。新麦欲连天际好，浓云犹傍日边来。田歌已有丰年意，令尹眉头相豁开。",
            "comment": ""
        },
        {
            "title": "再答并简康国兄弟四首",
            "content": "日中一饭蒙头睡，黄叶堆门莫扫除。夜半枕前师子吼，起来烧却野狐书。",
            "comment": ""
        },
        {
            "title": "宗室公寿挽词二首",
            "content": "昧旦鸣珂路，春朝禁殿班。方看分宝玉，何意作丘山。燕入风荣舞，花开日笑颜。空余杜陵泪，一为汉中潸。",
            "comment": ""
        },
        {
            "title": "中秋",
            "content": "灏气才中兔魄圆，众躔韬彩独娟娟。魏宫乌绕空枝上，汉苑桐凋露井前。金液万重涵渤海，玉沙千里对江边。遥知此夕多情思，三级萧台枕碧涟。",
            "comment": ""
        },
        {
            "title": "上萧家峡",
            "content": "玉笥峰前几百家，山明松雪水明沙。趁虚人集春蔬好，桑菌竹萌烟蕨芽。",
            "comment": ""
        },
        {
            "title": "悼往",
            "content": "西风悲兮败叶索索，照陈根兮秋日将落。彷佛兮梦与神遇，顾瞻九泉兮岂其可作。俄有悲乎之羽虫兮，自伤时去物改，拥旧柯而孤吟。四郊莽苍声断裂兮，久而不胜其叹音。平生之梗概兮欲萧萧而去眼，将绝之言语兮忽历历而经心。谓逝者有知兮，何喜而弃此去也。谓逝无知兮，谁职为此梦也。凭须臾之不再得兮，哀此言之不予听。回廊窈窕月皓白兮，无复曩时之履声。◇◇平生之余制兮，芗泽其犹未沫。虽飘飘其日败兮，吾不忍改其此佩。愁薨薨其中予兮，如醳酒之不化。欻别离之几时兮，谁与此夏日冬夜。自我先兮一无穷，在我後兮亦一无穷。六七十便了一生兮，何异木末之有狂风。待外物而造适兮，固不若放之自得之场。彼庄生之一缶兮，亦何异荀氏之神伤。吾固知藏於天者至精，交於物者甚粗。饮泣为昏瞳之媒，幽忧为白发之母。忧来泣下不可安排兮，如孟津之捧土。彼寒暑之寖化兮，天地尚不能以朝莫。目茕茕而不寐兮，夜亹亹而过中。虽来者犹不可待兮，恐不及当时之从容。",
            "comment": ""
        },
        {
            "title": "和答魏道辅寄怀十首",
            "content": "剑埋丰城狱，气与牛斗平。皇明烛九幽，湔袚用神兵。谁言黄沙碛，矢尽鼓不呜。至今门下士，落涕为荆卿。",
            "comment": ""
        },
        {
            "title": "赋陈季张北轩杏花",
            "content": "青春不拣势薄厚，春到人家尽花柳。杏园主人殊未来，岂谓一枝先入手。天晴日暖笼紫烟，镜里红妆犹带酒。江梅已尽桃李迟，此时此花即吾友。栏边渐满枝上空，叹息踌躇为之久。荣衰何异人一生，少壮蹔时成老丑。狂痴未解惜光阴，不饮十人常八九。岂如大醉升糟邱，太古乾坤随处有。更当种子如董仙，抟米谁能问升斗。",
            "comment": ""
        },
        {
            "title": "今岁官茶极妙而难为赏音者戏作两诗用前韵",
            "content": "乳花翻椀正眉开，时苦渴羌冲热来。知味者谁心已许，维摩虽默语如雷。",
            "comment": ""
        },
        {
            "title": "裴晋公书堂",
            "content": "裴公入相便论兵，跃马淮西一战平。黄合不须金印好，却来山下作书生。",
            "comment": ""
        },
        {
            "title": "黄几复自海上寄惠金液三十两且曰唯有德之士",
            "content": "皱面黄须已一翁，樽前犹发少年红。金丹乞与烦真友，只恐无名帝籍中。",
            "comment": "【注释】原题：黄几复自海上寄惠金液三十两且曰唯有德之士宜享将以排荡阴邪守卫真火幸不以凡物畜之戏答 | 【注释】原题：黄几复自海上寄惠金液三十两且曰唯有德之士宜享将以排荡阴邪守卫真火幸不以凡物畜之戏答"
        },
        {
            "title": "戏题葆真阁",
            "content": "真常自在如来性，肯綮修持祗益劳。十二因缘无妙果，三千世界起秋毫。有心便醉声闻酒，空手须磨般若刀。截断众流寻一句，不离兔角与龟毛。",
            "comment": ""
        },
        {
            "title": "筇竹杖赞",
            "content": "厉廉隅而不刿，故窃比於彭耽之寿。屈曲而有直体，能独立於雪霜之後。伯夷食薇而清，陈仲咽李而瘦。涪翁昼寝，苍龙挂壁。涪翁履危，心如铁石。穷山独行，解两虎争。终不使卞庄乘间，而孺子成名。",
            "comment": ""
        },
        {
            "title": "和游景叔月报三捷",
            "content": "汉家飞将用庙谋，复我匹夫匹妇雠。真成折箠禽胡月，不是黄榆牧马秋。幄中已断匈奴臂，军前可饮月氏头。愿见呼韩朝渭上，诸将不用万户侯。",
            "comment": ""
        },
        {
            "title": "谢王炳之惠石香鼎",
            "content": "薰炉宜小寝，鼎制琢晴岚。香润云生础，烟明虹贯岩。法从空处起，人向鼻头参。一炷听秋雨，何时许对谈。",
            "comment": ""
        },
        {
            "title": "二十八宿歌赠别无咎",
            "content": "虎剥文章犀解角，食未下亢奇祸作。药材根氐罹斸掘，蜜虫夺房抱饥渴。有心无心材慧死，人言不如龟曳尾。卫平哆口无南箕，斗柄指日江使噫。狐腋牛衣同一燠，高丘无女甘独宿。虚名挽人受实祸，累棋既危安处我。室中凝尘散发坐，四壁矗矗见天下。奎蹄曲隈取脂泽，娄猪艾豭彼何择。倾肠倒胃得相知，贯日食昴终不疑。古来毕命黄金台，佩君一言等觜觿。月没参横惜相违，秋风金井梧桐落。故人过半在鬼录，柳枝赠君当马策。岁晏星回观盛德，张弓射雉武且力。白鸥之翼没江波，抽弦去轸君谓何。",
            "comment": ""
        },
        {
            "title": "五老亭",
            "content": "白发苍髯五老人，德虽不孤世无邻。松风忘味同戴舜，梅雨蒙头非避秦。筑亭风流二千石，此老入谒官不嗔。一樽相对是宾友，学得养生通治民。",
            "comment": ""
        },
        {
            "title": "戏咏猩猩毛笔二首",
            "content": "明窗脱帽见蒙茸，醉著青鞋在眼中。束缚归来傥无辱，逢时犹作黑头公。",
            "comment": ""
        },
        {
            "title": "为黄龙心禅师烧香颂三首",
            "content": "老师身今七十六，老师心亦七十六。梦中沈却大法船，文殊顿足普贤哭。",
            "comment": ""
        },
        {
            "title": "读方言",
            "content": "八月梨枣红，绕墙风自落。江南风雨余，未觉衣衾薄。壁虫忧寒来，催妇织衣著。荒畦杞菊花，犹用充羹臛。连日无酒饮，令人风味恶。颇似扬子云，家贫官落魄。忽闻輶轩书，涩读劳辅齶。虚堂漏刻间，九土可领略。愿多载酒人，喜我识字博。设心更自笑，欲过屠门嚼。往时抱经纶，待价一丘壑。卜师非熊罴，梦相解靡索。所欲吾未奢，傥使耕可获。今年美牟麦，厨馔丰饼飥。摩挲腹中书，安知非糟粕。",
            "comment": ""
        },
        {
            "title": "题画孔雀",
            "content": "桄榔暗天蕉叶长，终露文章婴世网。故山桂子落秋风，无因雌雄青云上。",
            "comment": ""
        },
        {
            "title": "效王仲至少监咏姚花用其韵四首",
            "content": "汤沐冰肌照春色，海牛压帘风不开。直言红尘无路入，犹傍蜂须蝶翅来。",
            "comment": ""
        },
        {
            "title": "晓出祥符趋府",
            "content": "朝霞藻绘舜衣裳，天碧山青认赭黄。忆得御炉烟直下，紫宸辞罢过宫廊。",
            "comment": ""
        },
        {
            "title": "晓从任大夫祖行过石桥寄粹甫",
            "content": "令尹鸣驺过石桥，想君寒梦正飘摇。追思转觉年来剧，乱似春风柳万条。",
            "comment": ""
        },
        {
            "title": "癸丑宿早禾渡僧舍",
            "content": "城头渡可涉，早禾渡可斟。试问安用舟，春水三丈余。是维一都会，驵侩权征输。郁郁多大姓，儒冠颇诗书。以武断乡曲，旧俗小未除。厌嚣谢近市，斩绝得僧区。此地美水竹，林明见浴凫。相追啑菱藻，天乐非世娱。忆在田园日，放浪友禽鱼。今来长山邑，忍饥抚惸孤。出入部曲随，咳唾吏史趋。形骸束簪笏，可意一事无。谋生理未拙，仰愧拥肿樗。曲肱晴檐低，结网看蜘蛛。",
            "comment": ""
        },
        {
            "title": "赠刘静翁颂四首",
            "content": "念念皆空更莫疑，心王本自绝多知。艰勤长向途中觅，掉却甜桃摘醋梨。",
            "comment": ""
        },
        {
            "title": "戏答俞清老道人寒夜三首",
            "content": "闻道一稊米，出身缚簪缨。怀我伐木友，寒衾梦丁丁。富贵但如此，百年半曲肱。早晚相随去，松根有茯苓。",
            "comment": ""
        },
        {
            "title": "和邢惇夫秋怀十首",
            "content": "邢子卧北窗，吟秋意少悰。读书用意苦，呕血惊乃翁。安得和扁辈，为浣学古胸。肺热今好否，微凉生井桐。",
            "comment": ""
        },
        {
            "title": "三至堂",
            "content": "杨公父子孙，俱出文昌宫。朱轓与别驾，同最治民功。当年竹马儿，市上白鬓翁。相语府门前，郎君有家风。筑室俯飞鸟，我来岁仲冬。人烟空橘柚，梅蘤破榛丛。延客煮茶药，使君语雍容。畴昔识二父，只今天柱峰。故开堂北门，突兀在眼中。千秋万岁後，野人犹致恭。借问经始谁，开国华阴公。",
            "comment": ""
        },
        {
            "title": "三章",
            "content": "汤汤流水，可以休兮。嗟行之人，则濯足兮。",
            "comment": ""
        },
        {
            "title": "又和二首",
            "content": "西风鏖残暑，如用霍去病。疏沟满莲塘，扫叶明竹迳。中有寂寞人，自知圆觉性。心猿方睡起，一笑六窗静。",
            "comment": ""
        },
        {
            "title": "再答静翁并以筇竹一枝赠行四首",
            "content": "一筇九节添行李，用得人间处处尊。只要上山行饱饭，莫将风雪打人门。",
            "comment": ""
        },
        {
            "title": "杂诗七首",
            "content": "碧窗凉簟唯便睡，露井无尘荫绿槐。梦入醉乡犹病渴，辘轳声到枕边来。",
            "comment": ""
        },
        {
            "title": "蒲城道中寄怀伯氏",
            "content": "北征无百里，日力不暇给。山重鸟影尽，露下月华湿。寒忆共被眠，屡成回马立。岂如同巢鸟，莫夜得安集。",
            "comment": ""
        },
        {
            "title": "大通禅师真赞",
            "content": "前波法涌，後波大通。大通法涌，彻底澄空。圆照愿海，千沤一实。圆通法流，滔天沃日。三世一念，十方见前。铜崖铁壁，不可攀缘。见即弹指，蹉过万千。大则偏圆异位，通则真假同源。观者著眼，是传非传。",
            "comment": ""
        },
        {
            "title": "题李亮功戴嵩牛图",
            "content": "韩生画肥马，立仗有辉光。戴老作瘦牛，平生千顷荒。觳觫告主人，实已尽筋力。乞我一牧童，林间听横笛。",
            "comment": ""
        },
        {
            "title": "以酒渴爱江清作五小诗寄廖明略学士兼简初和",
            "content": "斯人绝少可，白眼视公卿。每与俗物逢，三沐取洁清。我亦漫浪者，君何许同盟。试问卢溪叟，犹得多可名。",
            "comment": "【注释】原题：以酒渴爱江清作五小诗寄廖明略学士兼简初和父主簿 | 【注释】原题：以酒渴爱江清作五小诗寄廖明略学士兼简初和父主簿"
        },
        {
            "title": "九日对菊有怀粹老在河上四首",
            "content": "忆得旧时重九日，紫萸黄菊压梳钗。寒花有意催垂泪，喜鹊无端屡下阶。",
            "comment": ""
        },
        {
            "title": "观化十五首",
            "content": "不知喜事在谁边，风结灯花何太妍。恐是邻家醅瓮熟，竹渠今夜滴春泉。",
            "comment": ""
        },
        {
            "title": "题马当山鱼望亭四首右陆鲁望",
            "content": "笠泽道人高古，文章白发萧条。欲问勒铭遗墨，应书水府鲛绡。",
            "comment": ""
        },
        {
            "title": "短韵奉乞腊梅",
            "content": "卧云庄上残花笑，香似早梅开不迟。浅色春衫弄风日，遣来当为作新诗。",
            "comment": ""
        },
        {
            "title": "和答登封王晦之登楼见寄",
            "content": "县楼三十六峰寒，王粲登临独倚阑。清坐一番春雨歇，相思千里夕阳残。诗来嗟我不同醉，别後喜君能自宽。举目尽妨人作乐，几时归得钓鲵桓。",
            "comment": ""
        },
        {
            "title": "放言十首",
            "content": "黄鹄送黄鹄，中道言别离。送君不惮远，愁见独归时。罗网翳稻粱，江湖水弥弥。行行不相见，勉哉冥冥飞。",
            "comment": ""
        },
        {
            "title": "题伯时天育骠骑图二首",
            "content": "玉花照夜今无种，枥上追风亦不传。想见真龙如此笔，蒺藜沙晚草迷川。",
            "comment": ""
        },
        {
            "title": "谢胡藏之送栗鼠尾画维摩二首",
            "content": "貂尾珍材可笔，虎头墨妙疑神。颇知君尘外物，真是我眼中人。",
            "comment": ""
        },
        {
            "title": "临河道中",
            "content": "村南村北禾黍黄，穿林入坞岐路长。据鞍梦归在亲侧，弟妹妇女笑两厢。甥侄跳梁暮堂下，惟我小女始扶床。屋头扑枣烂盈，嬉戏欢争挽衣裳。觉来去家三百里，一园兔丝花气香。可怜此物无根本，依草著木浪自芳。风烟雨露非无力，年年结子飘路傍。不如归种秋柏实，他日随我到冰霜。",
            "comment": ""
        },
        {
            "title": "和外舅夙兴三首",
            "content": "暑逐池莲尽，寒随塞雁来。衣裘虽得暖，狐貉正相哀。僧汲辘轳晓，车鸣关锁开。不因朝鼓起，来帙乱书堆。",
            "comment": ""
        },
        {
            "title": "效孔文举赠柳圣功三首",
            "content": "妙言玉质金相，学问日月悠长。良贾故要深藏，屈体下心堂堂，灰头土面辉光。",
            "comment": ""
        },
        {
            "title": "赠谢敞王博喻",
            "content": "高哉孔孟如秋月，万古清光仰照临。千里特来求骥马，两生於此敌南金。文章最怨随人後，道德无多只本心。废轸断弦尘漠漠，起予惆怅伯牙琴。",
            "comment": ""
        },
        {
            "title": "泐潭我和尚真赞",
            "content": "枯木突兀，傲睨万物。顶门上眼，正法中骨。",
            "comment": ""
        },
        {
            "title": "子瞻诗句妙一世乃云效庭坚体盖退之戏效孟郊",
            "content": "我诗如曹郐，浅陋不成邦。公如大国楚，吞五湖三江。赤壁风月笛，玉堂云雾窗。句法提一律，坚城受我降。枯松倒涧壑，波涛所舂撞。万牛挽不前，公乃独力扛。诸人方嗤点，渠非晁张双。但怀相识察，床下拜老庞。小儿未可知，客或许敦厖。诚堪婿阿巽，买红缠酒缸。",
            "comment": "【注释】原题：子瞻诗句妙一世乃云效庭坚体盖退之戏效孟郊樊宗师之比以文滑稽耳恐後生不解故次韵道之 | 【注释】原题：子瞻诗句妙一世乃云效庭坚体盖退之戏效孟郊樊宗师之比以文滑稽耳恐後生不解故次韵道之"
        },
        {
            "title": "和李文伯暑时五首之葛幮",
            "content": "飞蚊远床帷，来傍青灯集。微凉忽透隙，如带惊雷入。念彼无幮者，中夜何叹及。天下同安眠，西风向秋急。",
            "comment": ""
        },
        {
            "title": "寄季张",
            "content": "园中看笋已成竹，阶下种槐还得阴。出门望君车马绝，临水问信鲤鱼沈。赠君以匠石斸泥之利器，渊明无弦之素琴。此书到日可归来，思子妙质为知音。",
            "comment": ""
        },
        {
            "title": "谢答闻善二兄九绝句",
            "content": "未尝顷刻可去酒，无有一日不吟诗。诗狂克念作酒圣，意态忽如少年时。",
            "comment": ""
        },
        {
            "title": "放言十首",
            "content": "微云起肤寸，大荫弥九州。至仁虽爱物，用舍如春秋。晴空不成雨，远岫行归休。何疑陶渊明，一去如惊鸥。",
            "comment": ""
        },
        {
            "title": "戏简朱公武刘邦直田子平五首",
            "content": "朱公趋朝瘦至骨，归来豪健踞胡床。日看省曹阍者面，何如田家侍儿妆。",
            "comment": ""
        },
        {
            "title": "题王仲弓兄弟巽亭",
            "content": "大隗七圣迷，许田连城重。里中多佳树，与世作梁栋。市门行清渠，潩水可抱瓮。翬飞城东南，隐几抚群动。人境要俱尔，我乃得大用。乌衣之云孙，昆弟不好弄。木末风雨来，卷箔醉宾从。事常超然观，乐与贤者共。人登断龙求，我自归鸿送。溪毛乱锦缬，候虫响机综。世纷甚峥嵘，胸次欲空洞。读书开万卷，谋国妙百中。傥无斲鼻工，聊付曲肱梦。",
            "comment": ""
        },
        {
            "title": "光山道中",
            "content": "客子空知行路难，中田耕者自高闲。柳条莺啭清阴里，楸树蝉嘶翠带间。梦幻百年随逝水，劳歌一曲对青山。出门捧檄羞闲友，归寿吾亲得解颜。",
            "comment": ""
        },
        {
            "title": "竹轩咏雪呈外舅谢师厚并调李彦深",
            "content": "破腊春未融，土膏寒不发。数声鸣条风，一夜洒窗雪。开轩万物晓，落势良未歇。铿铿青琅玕，阅此岁凛冽。摧埋头抢地，意气终自洁。君子谓此君，全身斯明哲。屋头维女贞，额色少泽悦。稍能窥藩篱，亦有固穷节。佳兴冉冉生，门外无车辙。写之朱丝弦，清坐待明月。",
            "comment": ""
        },
        {
            "title": "题文潞公黄河议後",
            "content": "澶渊不作渡河梁，由是中原府库疮。白首丹心一元老，归来高枕梦河隍。",
            "comment": ""
        },
        {
            "title": "上大蒙笼",
            "content": "黄雾冥冥小石门，苔衣草路无人迹。苦竹参天大石门，虎迒兔蹊聊倚息。阴风搜林山鬼啸，千丈寒藤绕崩石。清风源里有人家，牛羊在山亦桑麻。向来陆梁嫚官府，试呼使前问其故。衣冠汉仪民父子，吏曹扰之至如此。穷乡有米无食盐，今日有田无米食。但愿官清不爱钱，长养儿孙听驱使。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "昼食鸟窥台，宴坐日过砌。俗氛无因来，烟霏作舆卫。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "漫书呈仲谋",
            "content": "漫来从宦著青衫，秣马何尝解辔衔。眼见人情如格五，心知外物等朝三。经时道上冲风雨，几日樽前得笑谈。赖有同僚慰羁旅，不然吾已过江南。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "人去洲渚在，春回花草斑。清谈值渊对，发兴如江山。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "黄颍州挽词三首",
            "content": "临民次公老，论事长舆通。袖有投虚刃，时无斲鼻工。风流前辈近，名实後人公。不谓三日别，今成万事空。",
            "comment": ""
        },
        {
            "title": "食瓜有感",
            "content": "暑轩无物洗烦蒸，百果凡材得我憎。藓井筠笼浸苍玉，金盘碧箸荐寒冰。田中谁问不纳履，坐上适来何处蝇。此理一杯分付与，我思明哲在东陵。",
            "comment": ""
        },
        {
            "title": "再赠陈季张拒霜花二首之二",
            "content": "倒著接{上四下离}吾素风，当时酩酊似山公。且看小槛新花蕊，休泥他家晚菊丛。顾笑千金延客醉，解酲五斗为君空。欢娱尽属少年事，白发欺人作老翁。",
            "comment": ""
        },
        {
            "title": "范蜀公挽词二首",
            "content": "公在昭陵日，文章近赤墀。空嗟伏生老，不侍迩英帷。去国几三虎，闻韶待一夔。谁言盖棺了，新乐锁蛛丝。",
            "comment": ""
        },
        {
            "title": "和答魏道辅寄怀十首",
            "content": "排江鬼瞰室，贯朽粟红陈。君行谁为容，款门定生嗔。谅无绨袍故，尽是白头新。天涯阿介老，有鼻可挥斤。",
            "comment": ""
        },
        {
            "title": "再和公择舅氏杂言",
            "content": "外家有金玉，我躬之道术。有衣食我家之德心，使我蝉蜕俗学之市，乌哺仁人之林。养生事亲汔师古，炊玉爨桂能至今。岁暮三十裘，食口三百指。寒不缉江南之落毛，饥不拾狙公之橡子。平生荆鸡化黄鹄，今日江鸥作樊雉。人言无忌似牢之，挽入书林觑文字。更蒙著鞭翰墨场，赠研水苍珪玉方。蓬门系马晚色净，茅檐垂虹秋气凉。湔拂垢面生寒光，汉隶书吕规其阳。吕翁之治与天通，不但澄埿烧铅黄。初疑蛮溪水中骨，不见鸲鹆目突兀。但见受墨无声松花发，颇似龙尾琢紫烟。不见罗縠纹粼粼，但见含墨不泄如寒渊。往在海濒时，晨夕亲几杖。恪居有官次，遣吏问无恙。抚摩宝泓置道山，郁郁秀气似舅眉宇间。其重可以回进躁之首，其温可以解横逆之颜。乌虖端是万乘器，红丝潭石之际知才难。",
            "comment": ""
        },
        {
            "title": "铜官僧舍得尚书郎赵宗闵墨竹一枝笔势妙天下",
            "content": "独来野寺无人识，故作寒崖雪压枝。相得平生藏妙手，只今犹在鬓如丝。",
            "comment": "【注释】原题：铜官僧舍得尚书郎赵宗闵墨竹一枝笔势妙天下为作小诗二首 | 【注释】原题：铜官僧舍得尚书郎赵宗闵墨竹一枝笔势妙天下为作小诗二首"
        },
        {
            "title": "题神移仁寿塔",
            "content": "十二观音无正面，谁令塔户向东开。定知四梵神通力，曾借六丁风雨推。蝇说冰霜如梦寐，鷃闻钟鼓亦惊猜。从今不信维摩诘，断取三千世界来。",
            "comment": ""
        },
        {
            "title": "再用前韵赠子勉四首",
            "content": "醉乡闲处日月，鸟语花中管弦。有兴勤来把酒，与君端欲忘年。",
            "comment": ""
        },
        {
            "title": "几复寄槟榔且答诗劝予同种复次韵寄之",
            "content": "少来不食蚁丘浆，老去得意漆园方。监中已失儿时面，忍能乞与兵作郎。",
            "comment": ""
        },
        {
            "title": "戏咏零陵李宗古居士家驯鹧鸪二首",
            "content": "山雌之弟竹鸡兄，户入雕笼便不惊。此鸟为公行不得，报晴报雨总同声。",
            "comment": ""
        },
        {
            "title": "奉答茂衡惠纸长句",
            "content": "阳山老藤截玉肪，乌田翠竹避寒光。罗侯包赠室生白，明于机上之流黄。愧无征南虿尾手，为写黄门急就章。罗侯相见无杂语，苦问沩山有无句。春草肥牛脱鼻绳，菰蒲野鸭还飞去。故将藤面乞伽陀，愿草惊蛇起风雨。长诗脱纸落秋河，要知溪工下手处。却将冰幅展似君，震旦花开第一祖。",
            "comment": ""
        },
        {
            "title": "访赵君举",
            "content": "朔风吹雪满都城，晓踏骅骝访玉京。相引槽头看春酒，细流三峡夜泉声。",
            "comment": ""
        },
        {
            "title": "观化十五首",
            "content": "风烟漠漠半阴晴，人道春归不见形。嫩草已侵水面绿，平芜还破烧痕青。",
            "comment": ""
        },
        {
            "title": "四月末天气陡然如秋遂御祫衣游北沙亭观江涨",
            "content": "沙岸人家报急流，船官解缆正夷犹。震雷将雨度绝壑，远水粘天吞钓舟。甚欲去挥白羽箑，可堪更著紫茸裘。平生得意无人会，浩荡舂鉏且自由。",
            "comment": ""
        },
        {
            "title": "维摩诘画赞",
            "content": "维摩无病自灼灸，不二门开休闯首。文殊赞叹辜负人，不如赵州放笤帚。不二法门无别路，诸方临水不敢渡。鶖子怕沾天女花，花前竹外是谁家。",
            "comment": ""
        },
        {
            "title": "宿黄山",
            "content": "平时游此每雍容，掩袂今来对晚风。白首同归人不见，黄山依旧月明中。",
            "comment": ""
        },
        {
            "title": "赣上食莲有感",
            "content": "莲实大如指，分甘念母慈。共房头，更深兄弟思。实中有幺荷，拳如小儿手。令我忆众雏，迎门索梨枣。莲心正自苦，食苦何能甘。甘餐恐腊毒，素食则怀慙。莲生淤泥中，不与泥同调。食莲谁不甘，知味良独少。吾家双井塘，十里秋风香。安得同袍子，归制芙蓉裳。",
            "comment": ""
        },
        {
            "title": "题郑防画夹五首",
            "content": "惠崇烟雨归雁，坐我潇湘洞庭。欲唤扁舟归去，故人言是丹青。",
            "comment": ""
        },
        {
            "title": "和答郭监簿咏雪",
            "content": "细学梅花落晚风，忽翻柳絮下春空。家贫无酒愿邻富，官冷有田知岁丰。夜听枕边飘屋瓦，梦成江上打船蓬。觉来幽鸟语声乐，疑在白鸥寒苇中。",
            "comment": ""
        },
        {
            "title": "谢益修四弟送石屏",
            "content": "石似江沧落日明，鸬鹚乌鹊满沙汀。小儿骨相能文字，乞与班班作砚屏。",
            "comment": ""
        },
        {
            "title": "流民叹",
            "content": "朔方频年无好雨，五种不入虚春秋。迩来后土中夜震，有似巨鳌复戴三山游。倾墙摧栋压老弱，冤声未定随洪流。地文划劙水觱沸，十户八九生鱼头。稍闻澶渊渡河日数万，河北不知虚几州。累累襁负襄叶间，问舍无所耕无牛。初来犹自得旷土，嗟尔後至将何怙。刺史守令真分忧，明诏哀痛如父母。庙堂已用伊吕徒，何时眼前见安堵。疏远之谋未易陈，市上三言或成虎。祸灾流行固无时，尧汤水旱人不知。桓侯之疾初无证，扁鹊入秦始治病。投胶盈掬俟河清，一箪岂能续民命。虽然犹愿及此春，略讲周公十二政。风生群口方出奇，老生常谈幸听之。",
            "comment": ""
        },
        {
            "title": "题郑防画夹五首",
            "content": "徐生脱水双鱼，吹沫相看晚图。老矣个中得计，作书远寄江湖。",
            "comment": ""
        },
        {
            "title": "赠嗣直弟颂十首",
            "content": "江南鸿雁行，人言好兄弟。无端风忽起，纵横不成字。",
            "comment": ""
        },
        {
            "title": "平阴张澄居士隐处三诗之亨泉",
            "content": "水德通万物，发源会时亨。伏坎非心愿，成川且意行。栖迟林丘下，欲渥无尘缨。杖藜逢载酒，一瓢酌余清。",
            "comment": ""
        },
        {
            "title": "小鸭",
            "content": "小鸭看从笔下生，幻法生机全得妙。自知力小畏沧波，睡起晴沙依晚照。",
            "comment": ""
        },
        {
            "title": "戏呈闻善",
            "content": "堆豗病鹤怯鸡群，见酒特地生精神。坐中索起时被肘，亦任旁人嫌我真。",
            "comment": ""
        },
        {
            "title": "题老鹤万里心",
            "content": "仙人驾飞骑，朝会白云衢。老骥不伏乘，清唳彻九虚。野田篁竹底，毰毸伴鸡凫。时因长风起，犹欲试南图。",
            "comment": ""
        },
        {
            "title": "明叔惠示二颂云见七佛偈似有有警觉乃是向道",
            "content": "平生讨经论，苦行峻廉隅。伪契已无分，买山云自如。身为廊庙宰，梦作种田夫。欲辨身兼梦，还如鼓与桴。",
            "comment": " | 【注释】原题：明叔惠示二颂云见七佛偈似有有警觉乃是向道之端发於此故以二颂为报 | 【注释】原题：明叔惠示二颂云见七佛偈似有有警觉乃是向道之端发於此故以二颂为报"
        },
        {
            "title": "戏答李子真河上见招来诗颇夸河上风物聊以当",
            "content": "浑浑旧水无新意，漫漫黄尘涴白鸥。安得江湖忽当眼，卧听禽语信船流。",
            "comment": "【注释】原题：戏答李子真河上见招来诗颇夸河上风物聊以当嘲云 | 【注释】原题：戏答李子真河上见招来诗颇夸河上风物聊以当嘲云"
        },
        {
            "title": "江氏家藏仁宗皇帝墨迹赞",
            "content": "昭陵仁圣，与天同功。不刻不雕，万国文明。日月照临，无有隐侧。一滴之雨，泽及万物。简言易从，易言易知。皇祖有训，信如四时。雷声不作，天地渊默。遗黎怀仁，霣泣翰墨。",
            "comment": ""
        },
        {
            "title": "景珍太博见示旧倡和蒲萄诗因而次韵",
            "content": "映日圆光万颗余，如观宝藏隔虾须。夜愁风起飘星去，晓喜天晴缀露珠。宫女拣枝模锦绣，论师持味比醍醐。欲收百斛供春酿，放出声名压酪奴。",
            "comment": ""
        },
        {
            "title": "谢陈正字送荔支三首",
            "content": "斋余睡思生汤饼，红颗分甘惬下茶。如梦泊船甘柘雨，芭蕉林里有人家。",
            "comment": ""
        },
        {
            "title": "谢答闻善二兄九绝句",
            "content": "莫作叫号惊四邻，瓮中有地可藏真。渊明醉握远公手，大笑绝倒人不嗔。",
            "comment": ""
        },
        {
            "title": "赠别李端叔",
            "content": "我观江南山，如目不受垢。忆食江南薇，子独于我厚。在北思江山，如怀冰雪颜。千峰上云雨，岑绝何由攀。当时喜文章，各有儿子气。尔来颔须白，有儿能拜起。读书浩湖海，解意开春冰。成山更崇崛，顾我丑丘陵。白玉著石中，与物本落落。泾渭相将流，世不名清浊。乞言既不易，赠言良独难。古来得道人，挂舌屋壁间。牧羊金华道，载酒太玄宅。支颐听晤语，愿君喙三尺。我行风雨夜，船窗闻远鸡。故人不可见，故人心可知。",
            "comment": ""
        },
        {
            "title": "又戏为双井解嘲",
            "content": "山芽落磑风回雪，曾为尚书破睡来。勿以姬姜弃蕉萃，逢时瓦釜亦鸣雷。",
            "comment": ""
        },
        {
            "title": "河舟晚饮呈陈说道",
            "content": "西风脱叶静林柯，浅水扁舟阁半河。落日游鱼穿镜面，中秋明月涨金波。由来白发生无种，岂似青山保不磨。胜事只愁樽酒尽，莫言争奈醉人何。",
            "comment": ""
        },
        {
            "title": "铜官悬望五松山",
            "content": "北风无时休，崩浪聒天响。蛟鼍好为祟，此物俱神王。我来五松下，白发三千丈。松门闭青苔，惜哉不得往。今日天气嘉，清绝心有向。子云性嗜酒，况乃气清爽。此人已成灰，怀贤盈梦想。衣食当须几，吾得终疏放。弱女虽非男，出处同世网。搔背牧鸡豚，相见得无恙。",
            "comment": ""
        },
        {
            "title": "寄南阳谢外舅",
            "content": "谢公遂偃蹇，南阳无旧庐。天与解缨绂，元非傲当涂。庖丁释牛刀，众手斫大軱。白云曲肱卧，青山满床书。妙质落川泽，果然天网疏。故知今人巧，未觉古人迂。筑场岁功休，夜泉鸣竹渠。胸怀郁垒块，此物谅时须。儿能了翁事，安用府中趋。孙能诵翁诗，乃是千里驹。人生行乐耳，用舍要自如。我方神其拙，社栎官道樗。公犹忧斧斤，睥睨斲樽壶。万古身後前，芭蕉秋雨余。少年喜狡狯，叱化粒成珠。谟功可歌舞，学古则暖姝。所好果不同，未可一理驱。眇思忘言对，安得南飞凫。鄙心生蔓草，萌芽望耘鉏。离筵如昨日，春柳见霜枯。未辱锦绣段，时蒙双鲤鱼。忆昔参几杖，雍容觑规模，引接开藻鉴，高明通事枢。门生五七辈，寂寞半白须。谈经落麈尾，行乐从篮舆。看竹辟强宅，阅士黄公垆。雪屋煮茶药，晴檐张画图。幽寺促灯火，青毡置摴蒱。遶床叫一掷，十白九雉卢。蔡泽来分功，袁耽必上都。开旗纵七走，破竹殄群胡。成枭烛为明，挟长朋佐呼。终饮见温克，所争匪锱铢。谁令运甓翁，见谓牧猪奴。事托丈人重，乃爱屋上乌。旧言如对面，形迹滞舟车。风帘想隐几，天籁鸣寒梧。尚喜读书否，还能把酒无。邺城渺尘沙，冠盖若秋蕖。相过问寒温，意气驰九衢。楚客虽工瑟，齐人本好竽。永怀溟海量，北斗不可斟。胜夜亲笔墨，因来明月珠。",
            "comment": ""
        },
        {
            "title": "即来",
            "content": "先去岂长别，後来非久亲。新坟将旧冢，相次似鱼鳞。茂陵谁辨汉，骊山讵识秦。千里与昨日，一种并成尘。定知今世士，还是昔时人。乌用取他骨，复持埋我身。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "先皇元丰未，极厌士浅闻。只今举秀孝，天未丧斯文。晁张班马首，崔蔡不足云。当令横笔阵，一战静楚氛。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "岁寒知松柏",
            "content": "松柏天生独，青青贯四时。心藏後凋节，岁有大寒知。惨淡冰霜晚，轮囷涧壑姿。或容蝼蚁穴，未见斧斤迟。摇落千秋静，婆娑万籁悲。郑公扶贞观，已不见封彝。",
            "comment": ""
        },
        {
            "title": "易生画麞猿猴獾赞",
            "content": "穴居木处，相安以饮食生。渴饥爱憎，无师而自能。其皮之美也，自立辟。其肉之肴也，故多兵。风林露壑，伐木丁丁。雄雌同声，去之远而犹鸣。彼其不同臭味，故眴目而相惊。惟虫能虫，惟虫能天。余是以觏万物之情。",
            "comment": ""
        },
        {
            "title": "送晁道夫叔侄",
            "content": "晁氏出西鄂，世家多艺文。文庄和鼎实，尚书亦大门。简编自襁褓，簪笏到仍昆。向来映轩冕，颇据要路津。恩勤均骨肉，四海一尧民。实咎晚相见，实惟诸晁孙。智囊似内史，笔力窥漆园。词林少根蔕，斯人今绝伦。我为折腰吏，绿绮网蛛尘。倾心得僚友，燕及脊令原。嘉肴味同和，弦诵声相闻。如人逃空虚，见似已解颜。何况金石交，乃其骨肉亲。二年吟枫叶，忘我木索勤。行行不忍别，共醉古柳根。樽前犹讲学，夏夜众星繁。念当侍白发，甘旨共兰荪。帆樯洒风雨，浪波出蛟鼋。持亲慎行李，强学加饭飧。革囊走官邮，寄书远相存。阿四去大农，六典与讨论。君到辇毂下，为问平生言。傥登邺王台，多话归参军。",
            "comment": ""
        },
        {
            "title": "养斗鸡",
            "content": "峥嵘已介季氏甲，更以黄金饰两戈。虽有英心甘斗死，其如纪渻木鸡何。",
            "comment": ""
        },
        {
            "title": "再和元礼春怀十首",
            "content": "风光琰琰动春华，回首烟波万里赊。山似翠屏西子国，溪如罨画越王家。",
            "comment": ""
        },
        {
            "title": "万州下岩二首",
            "content": "寺古松楠老，岩虚塔庙开。僧缘蚕麦去，官数荔支来。石室无心骨，金铺称意苔。若为刘道者，拽得鼻头回。",
            "comment": ""
        },
        {
            "title": "古乐府白紵四时歌",
            "content": "北风降霜松柏雕，天形惨澹光景销。山河夜半失故处，何地藏舟无动摇。少年志愿不成就，故年主人且恩旧。及河之清八月来，斗酒聊为社公寿。",
            "comment": ""
        },
        {
            "title": "卧陶轩",
            "content": "陶公白头卧，宇宙一北窗。但闻窗风雨，平陆漫成江。卯金扛九鼎，把菊醉胡床。城南晁正字，国器无等双。日月丽宸极，大明朝万邦。假版未通班，晓严梦逄逄。万卷曲肱里，胸中湛秋霜。亦有好事人，叩门提酒缸。欲眠不遣客，佳处更难忘。",
            "comment": ""
        },
        {
            "title": "戏咏高节亭边山矾花二首",
            "content": "北岭山矾取意开，轻风正用此时来。平生习气难料理，爱著幽香未拟回。",
            "comment": ""
        },
        {
            "title": "寄怀元翁",
            "content": "岁年丰稻杭，井邑盛烟火。北园曾未窥，王事方勤我。花枝互低昂，鸟语相许可。观物见归根，抚时终宴坐。搔首望四邻，诸贤皆最课。极工簿领书，甚办米盐颗。平生短朱墨，吏考仰丞佐。初无公侯心，骨相本寒饿。明窗怀玉友，清绝吟楚些。念君方坐曹，无因奉虚左。",
            "comment": ""
        },
        {
            "title": "写真自赞五首",
            "content": "道是鲁直亦得，道不是鲁直亦得。是与不是，且置勿道。唤那个作鲁直，若要斩截一句，藏头白海头黑。似僧有发，似俗无尘。作梦中梦，见身外身。",
            "comment": ""
        },
        {
            "title": "王才元舍人许牡丹求诗",
            "content": "闻道潜溪千叶紫，主人不剪要题诗。欲搜佳句恐春老，试遣七言赊一枝。",
            "comment": ""
        },
        {
            "title": "和甫得竹数本于周翰喜而作诗和之",
            "content": "初侯一亩宫，风雨到卧席。前日筑短垣，昨日始封植。平生岁寒心，乐见岁寒色。翩翩佳公子，为致一窗碧。忆公来相居，筮吉龟墨食。人言陋如何，我自适其适。白眼对俗徒，醉帽坐攲侧。人知爱酒耳，不解心得得。阿堵绝往还，此君是宾客。清风吹月来，懽甚齿折屐。有节似见圣，无言谅知默。数回长者车，犹恨地未僻。阴雨打叶时，曲肱自宴息。心游万物初，何处寻辙迹。从来修竹林，乃是逸民国。",
            "comment": ""
        },
        {
            "title": "寄清新二禅师颂",
            "content": "死心寮里有清新，把断黄河塞要津。一段风涛惊彻底，个中无我尔无人。梦惊蛇咬慞惶走，痛学寻毉□有神。此是如来正法藏，觉来床上笑番身。",
            "comment": ""
        },
        {
            "title": "王文恭公挽词二首",
            "content": "宥密深黄阁，光辉极上台。藏舟移夜壑，华屋落泉台。雨绋谁为挽，寒笳故作哀。伤心具瞻地，无复衮衣来。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "少小长母家，拊怜辈诸童。食贫走八方，略已一老翁。不能成宅相，颇似舅固穷。何以报嘉德，取琴作南风。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "观世音赞六首",
            "content": "圣慈悲愿观自在，海岸孤绝补陀岩。贯花缨络普庄严，度生如幻现微笑。有一众生起圆觉，即现三十二应身。壁立千仞无依倚，住空还以自念力。",
            "comment": ""
        },
        {
            "title": "赠嗣直弟颂十首",
            "content": "向上关捩子，未曾说似人。困来一觉睡，妙绝更通神。",
            "comment": ""
        },
        {
            "title": "东坡先生真赞三首",
            "content": "岌岌堂堂，如山如河。其爱之也，引之上西掖銮坡。是亦一东坡，非亦一东坡。槁项黄馘，触时干戈。其恶之也，投之於鲲鲸之波。是亦一东坡，非亦一东坡。计东坡之在天下，如太仓之一稊米。至於临大节而不可夺，则与天地相终始。",
            "comment": ""
        },
        {
            "title": "自巴陵略平江临湘入通城无日不雨至黄龙奉谒",
            "content": "山行十日雨沾衣，幕阜峰前对落晖。野水自添田水满，晴鸠却唤雨鸠归。灵源大士人天眼，双塔老师诸佛机。白发苍颜重到此，问君还是昔人非。",
            "comment": "【注释】原题：自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯款语作长句呈道纯 | 【注释】原题：自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯款语作长句呈道纯"
        },
        {
            "title": "同子瞻和赵伯充团练",
            "content": "金玉堂中寂寞人，仙班时得共朝真。两宫无事安磐石，万国归心有老臣。家酿可供开口笑，侍儿工作捧心颦。醉乡乃是安身处，付与升平作幸民。",
            "comment": ""
        },
        {
            "title": "司马文正公挽词四首",
            "content": "毁誉盖棺了，于今名实尊。哀荣有王命，终始酌民言。蝉冕三公府，深衣独乐园。公心两无累，忧国爱元元。",
            "comment": ""
        },
        {
            "title": "辛酉憩刀坑口",
            "content": "群山黛新染，蒙气寒郁郁。扫除迎将家，下簟脱巾袜。南北舍小棠，况可清烦喝。鸟声废书眠，聊以休吏卒。竹鸡苦唤人，觉坐观法窟。无外同一家，惟己非万物。清波两鸳鸯，善游且能没。惊人相追飞，甚念失甚匹。舂鉏貌闲暇，羡鱼情至骨。广道策坚良，熙熙集于菀。烂额始论功，傥能谋曲突。",
            "comment": ""
        },
        {
            "title": "赠无咎八音歌",
            "content": "金马避世客，谈谐玩汉朝。石门抱关人，长往闭寂寥。丝虫日夜织，劳苦则以食。竹生罹斧斤，高林乃其贼。匏樽酌吾子，虽陋意不浅。土德贵重迟，水德贵深远。革能谈鲲鹏，晚乃得庄周。木雁两不居，相期无待游。",
            "comment": ""
        },
        {
            "title": "元师自荣州来追送余于泸之江安绵水驿因复用",
            "content": "岁行辛巳建中年，诸公起废自林泉。王师侧闻陛下圣，抱琴欲奏南风弦。孤臣蒙恩已三命，望尧如日开金镜。但忧衰疾不敢前，眼前黑花耳闻磬。岂如道人山绕门，开轩友此岁寒君。能来作诗赏劲节，家有晓事扬子云。箨龙森森新间旧，父翁老苍孙子秀。但知战胜得道肥，莫问无肉令人瘦。是师胸中抱明月，醉翁不死起自说。竹影生凉到屋椽，此声可听不可传。",
            "comment": "【注释】原题：元师自荣州来追送余于泸之江安绵水驿因复用旧所赋此君轩诗韵赠之并简元师法弟周彦公 | 【注释】原题：元师自荣州来追送余于泸之江安绵水驿因复用旧所赋此君轩诗韵赠之并简元师法弟周彦公"
        },
        {
            "title": "送醇父归蔡",
            "content": "北风飘飘天作恶，枯木已无叶可落。寒溪溅溅声迫人，岁聿云莫惨不乐。此时陈子乃弃我，归将索綯亟乘屋。吾室尚潭潭，留君欲晤谈。掉头去不顾，明发解征骖。君来久相从，知我无所堪。好学勇如虎，读书青出蓝。有疑必考击，无奥不穷探。愧无洪钟响，十不答二三。慨予方食贫，予腹岂屡厌。藜羹稀糁芼，寒葅薄醯盐。虽欲苦留君，俎豆无加添。从来婚友闲，恩义亦云兼。草枯方兀兀，麦秀待渐渐。绿发佳少年，回首垂白髯。进德失盛时，时甯为人淹。经纶自封植，岂不如春蚕。此地决矣戒童仆，归旁南陔种兰菊。旅床夜夜悲蛩螿，行色村中异风俗。青灯白酒留故人，莫爱一醉至晓角。",
            "comment": ""
        },
        {
            "title": "和李文伯暑时五首之扇",
            "content": "团扇如明月，动摇微风兴。屏去坐上热，袪逐盘中蝇。有用何提挈，无心分爱憎。炎炎虽可贵，弃置奈寒冰。",
            "comment": ""
        },
        {
            "title": "题净因壁二首",
            "content": "暝倚蒲团挂鉢囊，半窗疏箔度微凉。蕉心不展待时雨，葵叶为谁倾太阳。",
            "comment": ""
        },
        {
            "title": "六舅以诗来觅铜犀用长句持送舅氏学古之余复",
            "content": "海牛压纸写银钩，阿雅守之索自收。长防玩物败儿性，得归老成散百忧。先生古心冶金铁，堂堂一角谁能折。儿言觳觫持赠谁，外家子云乃翁师。不著鼻绳袖两手，古犀牛儿好看取。",
            "comment": "【注释】原题：六舅以诗来觅铜犀用长句持送舅氏学古之余复味禅悦故篇末及之 | 【注释】原题：六舅以诗来觅铜犀用长句持送舅氏学古之余复味禅悦故篇末及之"
        },
        {
            "title": "失调名",
            "content": "屋角数声鸦噪柳。",
            "comment": ""
        },
        {
            "title": "题归去来图二首",
            "content": "人间处处犹崔子，岂忍更令三径荒。谁与老翁同避世，桃花源里捕鱼郎。",
            "comment": ""
        },
        {
            "title": "筇竹颂",
            "content": "伟邛崃之美竹，初发迹於。有山而不险，有水而无波。金声而玉节，故贯四时而不改其柯。郭子遗我，扶余涧阿。坐则倚胡床棐几，行则随青笠绿蓑。吾衰也久矣，视尔畏友。予琢予磨，百世以俟圣人而不惑，则涪皤不负筇竹。危而不扶，颠而不持，惟筇竹之负涪皤。",
            "comment": ""
        },
        {
            "title": "琼芝轩",
            "content": "卓僊在时养琼芝，深根固蒂活人命。憧憧来问此何草，但告渠是唐婆镜。",
            "comment": ""
        },
        {
            "title": "杜似吟院二首",
            "content": "日长吟院无公事，燕入花开必有诗。莫道南风吹雁去，春来亦有北风时。",
            "comment": ""
        },
        {
            "title": "题杨道人默轩",
            "content": "炙手权门烈火炎，冷溪寒谷反幽潜。轻尘不动琴横膝，万籁无声月入帘。秋後丝钱谁数得，春余苍竹自知添。客星异日乘槎去，会访成都人姓严。",
            "comment": ""
        },
        {
            "title": "赠清隐持正禅师",
            "content": "清隐开山有胜缘，南山松竹上参天。擗开华岳三峰手，参得浮山九带禅。水鸟风林成佛事，粥鱼斋鼓到江船。异时折脚铛安稳，更种平湖十顷莲。",
            "comment": ""
        },
        {
            "title": "离汝寄张子",
            "content": "草枯木落晚凄凄，目断黄尘听马嘶。想子重行分首处，荒凉巢父井亭西。",
            "comment": ""
        },
        {
            "title": "款塞来享",
            "content": "前朝夏州守，来款塞门西。圣主敷文德，降书付狄鞮。毡裘瞻日月，剺面带金犀。殿陛闲干羽，边亭息鼓鼙。永输量谷马，不作触藩羝。声势常相倚，今闻定五溪。",
            "comment": ""
        },
        {
            "title": "乞笋於廖宣叔颂",
            "content": "龙蜕骨，掉苍尾。余戢戢，漫蛇虺。弃雨中，心烂死。携长鑱，戴篢子。可尽髠，馘左耳。",
            "comment": ""
        },
        {
            "title": "书东坡画郭功父壁上墨竹",
            "content": "郭家屧屏见生竹，惜哉不见人如玉。凌厉中原草木春，岁晚一棋终玉局。巨鳌首戴蓬莱山，今在琼房风几间。",
            "comment": ""
        },
        {
            "title": "读谢安传",
            "content": "倾败秦师琰与玄，矫情不顾驿书传。持危又幸桓温死，太傅功名亦偶然。",
            "comment": ""
        },
        {
            "title": "写真自赞五首",
            "content": "饮不过一瓢，食不过一箪，田夫亦不改其乐，而夫子不谓之能贤，何也。颜渊当首出万物，而奉以四海九州，而享之若是，故曰人不堪其忧。若余之於山泽，鱼在深藻。鹿得丰草，伊其野性则然。盖非抱陆沈之屈，怀迷邦之宝。既不能诗成无色之画，画出无声之诗。又白首而不闻道，则奚取於似摩诘为。若乃登山临水，喜见清扬，岂以优孟为孙叔敖，虎贲似蔡中郎者耶。",
            "comment": ""
        },
        {
            "title": "二章",
            "content": "伊彼大吏，易我鳏寡。矧彼小吏，取桎梏以舞。念昔先民，求民之瘼。今其病之，言置於壑。",
            "comment": ""
        },
        {
            "title": "谢荣绪割贶见贻二首",
            "content": "二十余年枯淡过，病来箸下剧甘肥。果然口腹为灾怪，梦去呼鹰雪打围。",
            "comment": ""
        },
        {
            "title": "酌姨母崇德君寿酒",
            "content": "日月行当寿星纪，仙人初出阆风时。欲将何物献寿酒，天上千秋桂一枝。",
            "comment": ""
        },
        {
            "title": "范德孺须笔裒诸工佳者共成十枝分送",
            "content": "临池闻道学书成，已许家鸡胜伯英。雪竹霜毛分一束，开包何异五侯鲭。",
            "comment": ""
        },
        {
            "title": "卫南",
            "content": "今年畚锸弃春耕，折苇枯荷绕坏城。白鸟自多人自少，污泥终浊水终清。沙场旗鼓千人集，渔户风烟一笛横。惟有鸣鸱古祠柏，对人犹是向时情。",
            "comment": ""
        },
        {
            "title": "送朱贶中允宰宋城",
            "content": "邺王台边春一空，但有雪飞杨柳风。我从南阳解归橐，重帘复幕坐学宫。酒材苦责公酿薄，欲经醉乡无路通。奈何当此意绪恶，僚友决去如飞鸿。朱侯官居邺城下，不脱辔衔秣征马。绿槐阴阴门对街，唯我知君少闲暇。新从天上拜书回，去效割鸡宋之野。宋城万家有和气，明府岂弟心倾写。愧君乞言极忠厚，安得琼瑶赠盈把。古来为县有盛名，不过垦田归桑柘。欲苏浊水頳尾鱼，舞文吏胥无假借。朝廷本意在治安，外论不然可惊唶。岂如规摹跨三代，首听官师困鳏寡。簿书期会可半功，区别枉直教刑中。杜光作刑至载割，及民无辜受笞骂。权衡此心坐堂奥，草木遂生虫蚁化。朱侯明日君定行，行李触热时已夏。我官雀鼠盗太仓，欲去犹须毕婚嫁。几时可上君政成，即买扁舟极东下。",
            "comment": ""
        },
        {
            "title": "南山罗汉赞十六首",
            "content": "四十九年大教主，波旬请故入涅盘。佛身常寻法界住，非其境界故不见。未法众生蒶福田，众魔染衣汗戒律。稽首那迦住世间，令我常生遇佛想。",
            "comment": ""
        },
        {
            "title": "赵令许载酒见过",
            "content": "玉马何时破紫苔，南溪水满绿徘徊。买鱼斫鱠须论网，扑杏供盘不数枚。广汉威名知讼少，平原樽俎费诗催。草玄寂寂下帘幙，稍得闲时公合来。",
            "comment": ""
        },
        {
            "title": "圣柬将寓于卫行乞食于齐有可怜之色再次韵感",
            "content": "种萱欲遣忧，丛薄空自绿。洗心日三省，人亦不我榖。谁能书窗下，草玄抱幽独。首藐官不迁，校书汉天禄。身当万户侯，鼓吹拥部曲。解佩著犀渠，张弓插雕服。何时李将军，射猎出上谷。",
            "comment": "【注释】原题：圣柬将寓于卫行乞食于齐有可怜之色再次韵感春五首赠之 | 【注释】原题：圣柬将寓于卫行乞食于齐有可怜之色再次韵感春五首赠之"
        },
        {
            "title": "绝句",
            "content": "富贵功名茧一盆，缲车头绪正纷纷。肯寻冷淡做生活，定是著书扬子云。",
            "comment": ""
        },
        {
            "title": "赠高子勉四首",
            "content": "妙在和光同尘，事须钩深入神。听他下虎口著，我不为牛後人。",
            "comment": ""
        },
        {
            "title": "书舞阳西寺旧题处",
            "content": "万事纷纷日日新，当时题壁是前身。寺僧物色来相访，我似昔人非昔人。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "负薪反羊裘，爱表只伤里。补纫虽云工，岁晏安可恃。洗心如秋天，六合无尘滓。浮云风去来，在彼不在此。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "砌台晚思",
            "content": "日极江南千里春，谁今洒笔可招魂。向人犹作故时面，翠竹苍烟一万根。",
            "comment": ""
        },
        {
            "title": "张仲谟许送河鲤未至戏督以诗",
            "content": "浮蛆琰琰动春醅，张仲临津许鱠材。盐豉欲催蓴菜熟，霜鳞未贯柳条来。日晴鱼网应曾晒，风软河冰必暂开。莫误晓窗占食指，仍须持取报章回。",
            "comment": ""
        },
        {
            "title": "和答刘中叟殿院",
            "content": "平生刘宗正，闻有湖海气。黄石与兵书，雷震锁胸次。跨马开武溪，韔弓作文吏。守祧仁九族，瑑玉诏万世。去乘御史骢，权贵歛手避。时时侵谏草，颇用文章戏。风人托草木，骚客拾兰蕙。倾怀谢僚友，句法何壮丽。诸公游蓬壼，贱子滥末至。风流余翰墨，想见经行地。乌啼霜台柏，岑绝不可诣。峨峨触邪冠，此中有余事。医国妙药石，立朝极泾谓。余子蠹青简，走亦行幞被。",
            "comment": ""
        },
        {
            "title": "赠高子勉四首",
            "content": "拾遗句中有眼，彭泽意在无弦。顾我今六十老，付公以二百年。",
            "comment": ""
        },
        {
            "title": "髑髅颂",
            "content": "黄沙枯髑髅，本是桃李面。如今不忍看，当时恨不见。业风相鼓击，美目巧笑倩。无脚又无眼，著便成一片。",
            "comment": ""
        },
        {
            "title": "观刘永年团练画角鹰",
            "content": "刘侯才勇世无敌，爱画工夫亦成癖。弄笔扫成苍角鹰，杀气棱棱动秋色。爪拳金钩觜屈铁，万里风云藏劲翮。兀立槎枒不畏人，眼看青冥有余力。霜飞晴空塞草白，云垂四野阴山黑。此时轩然盍飞去，何乃漓屼立西壁。祗应真骨下人世，不谓雄姿留粉墨。造次更无高鸟喧，等闲亦恐狐狸吓。旁观未必穷神妙，乃是天机贯胸臆。瞻相突兀摩空材，想见其人英武格。传闻挥毫颇容易，持以与人无甚惜。物逢真赏世所珍，此画他年恐难得。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "忆同稽阮辈，醉卧酒家床。今日垆边客，初无人姓黄。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "种决明",
            "content": "后皇富嘉种，决明著方术。耘锄一席地，时至观茂密。缥叶资芼羹，缃花马蹄实。霜丛风雨余，簸簸场功毕。枕囊代曲肱，甘寝听芬苾。老眼愿力余，读书真成癖。",
            "comment": ""
        },
        {
            "title": "戏答王定国题门两绝句",
            "content": "非复三五少年日，把酒偿春颊生红。白鸥入群颇相委，不谓惊起来宾鸿。",
            "comment": ""
        },
        {
            "title": "题阳关图二首",
            "content": "人事好乖当语离，龙眠貌出断肠诗。渭城柳色关何事，自是离人作许悲。",
            "comment": ""
        },
        {
            "title": "史彦升送春花",
            "content": "千林摇落照秋空，忽散穠花在眼中。蝶绕蜂随俱入座，君家女手化春风。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "亲依为日浅，爱不舍我眠。教我如牧羊，更著後者鞭。得吧迩梅岭，开花向春妍。碌碌幸苟免，称觞大人前。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "考试局与孙元忠博士竹间对窗夜闻元忠通书声",
            "content": "勃姑夫妇喜相唤，街头雪泥即渐乾。已放游丝高百尺，不应桃李尚春寒。",
            "comment": "【注释】原题：考试局与孙元忠博士竹间对窗夜闻元忠通书声调悲壮戏作竹枝歌二章和之 | 【注释】原题：考试局与孙元忠博士竹间对窗夜闻元忠通书声调悲壮戏作竹枝歌二章和之"
        },
        {
            "title": "又戏题下岩",
            "content": "往往携家来托宿，裙襦参错佛衣巾。未嫌满院油头臭，蹋破苔钱最恼人。",
            "comment": ""
        },
        {
            "title": "和李才甫先辈快阁五首",
            "content": "长江淡淡吞天去，甲子随波日日流。万事转头同堕甑，一身随世作虚舟。",
            "comment": ""
        },
        {
            "title": "同王稚川晏叔原饭寂照房",
            "content": "高人住宝坊，重客款斋房。市声犹在耳，静虚生白光。幽子遗淡墨，窗间见潇湘。蒹葭落凫雁，秋色媚横塘。博山沈水烟，淡与人意长。自携鹰爪芽，来试鱼眼汤。寒浴得温湢，体净意凯康。盘餐取近市，厌饫谢膻羊。裂饼羞豚脍，包鱼芰荷香。平生所怀人，忽言共榻床。常恐风雨散，千里郁相望。斯游岂易得，渊对妙濠梁。雅雅王稚川，易亲复难忘。晏子与人交，风义盛激昂。两公盛才力，宫锦丽文章。鄙夫得秀句，成诵更怀藏。",
            "comment": ""
        },
        {
            "title": "李右司以诗送梅花至潞公予虽不接右司想见其",
            "content": "凡花俗草败人意，晚见琼蕤不恨迟。江左风流尚如此，春功终到岁寒枝。",
            "comment": "【注释】原题：李右司以诗送梅花至潞公予虽不接右司想见其人用老杜和元次山诗例次韵 | 【注释】原题：李右司以诗送梅花至潞公予虽不接右司想见其人用老杜和元次山诗例次韵"
        },
        {
            "title": "寄耿令几父过新堂邑作乃几父旧治之地",
            "content": "呼船凌大河，驱马踏平沙。道傍开新邑，千户有生涯。四衢平且直，绿槐阴县衙。问谁作此邑，耆旧对予嗟。前日耿令君，迁民出坳窊。始迁民怀土，异端极纷拿。既迁人气和，草木茂萌芽。桃李虽不言，春风满城花。陵陂青青麦，烟雨润桑麻。自非耿令君，大泽荒蒹葭。白头晏起饭，襁褓语呕哑。自非耿令君，漂转随鱼虾。岂弟民父母，不专司敛赊。令君两男儿，有德必世家。问令今安在，解官驾柴车。当时舞文吏，白璧强生瑕。令君袖手去，不忍试虎牙。人往惜事废，感深知政嘉。我闻耆旧语，叹息至昏鸦。定知循吏传，来者不能加。今为将军客，轩盖湛光华。幕府省文书，醉归接斜。怀宝仁者病，偷安道之邪。勉哉思爱日，赠言同马檛。",
            "comment": ""
        },
        {
            "title": "王立之承奉诗报梅花已落尽次韵戏答",
            "content": "南枝北枝春事休，愉钱可穿柳带柔。定是沈郎作诗瘦，不应春能生许愁。",
            "comment": ""
        },
        {
            "title": "雨晴过石塘留宿赠大中供奉",
            "content": "长虹垂地若篆字，晴岫插天如画屏。耕夫荷耡解襏襫，渔父晒网投笭箵。子期闻笛正怀旧，车胤当窗方聚萤。独卧萧斋已无月，夜深犹听读书声。",
            "comment": ""
        },
        {
            "title": "龙眠操三章赠李元中",
            "content": "螳臂美兮当车蟹螯强兮斗虎。我观兮上下四方，或锡予兮以大武。金石兮水波，松柏兮雨霜。有时女兮不春，我欲筮兮同床。筮告予以不好，予与居兮甚斌。秦人同炙兮徒欺予，予和羹兮众吐之。南山雾兮楚氛，其在兹兮斗日月。扬汤兮救喝，从子休兮龙眠之樾。",
            "comment": ""
        },
        {
            "title": "和陈君仪读太真外传五首",
            "content": "朝廷无事君臣乐，花柳多情殿阁春。不觉胡雏心暗动，绮罗翻作坠楼人。",
            "comment": ""
        },
        {
            "title": "戏答陈季常寄黄州山中连理松枝二首",
            "content": "老松连枝亦偶然，红紫事退独参天。金沙滩头锁子骨，不妨随俗暂婵娟。",
            "comment": ""
        },
        {
            "title": "闻致政胡朝请多藏书以诗借书目",
            "content": "万事不理问伯始，藉甚声名南郡胡。远孙白头坐郎省，乞身归来犹好书。手抄万卷未阁笔，心醉六经还荷鉏。愿公借我藏书目，时送一鸱开鏁鱼。",
            "comment": ""
        },
        {
            "title": "荆州即事药名诗八首",
            "content": "幽涧泉石绿，闭门闻啄木。运迤胡奴归，车前挂生鹿。",
            "comment": ""
        },
        {
            "title": "渡江",
            "content": "行渡江兮吾无舟，荡荡东注兮褰裳不可以游。渔横舟兮不即渡，敻万里以在前兮无家反顾。云翳翳兮雨凄凄，不济此兮谁与归。行渡江兮我无楫，释吾马兮不可以涉。嗟行路之难兮，援琴以身忘。手不得於吾心兮，声久抑而不张。天涔涔兮又暮雨，不济此兮吾归何处。",
            "comment": ""
        },
        {
            "title": "代书寄翠岩新禅师",
            "content": "山谷青石牛，自负万钧重。八风吹得行，处处是日用。又将十六口，去作宜州梦。苦忆新老人，是我法梁栋。信手斫方圆，规矩一一中。遥思灵源叟，分坐法席共。聊持楚狂句，往作天女供。岭上早梅春，参军慙独弄。",
            "comment": ""
        },
        {
            "title": "荆州即事药名诗八首",
            "content": "雨如覆盆来，平地没牛膝。回望无夷陵，天南星斗湿。",
            "comment": ""
        },
        {
            "title": "秘书省冬夜宿直寄怀李德素",
            "content": "曲肱惊梦寒，皎皎人牖下。出门问何祥，岑寂省中夜。姮娥携青女，一笑粲万瓦。怀我金玉人，幽独秉大雅。古来绝朱弦，盖为知音者。同床有不察，而况子在野。独立占少微，长怀何由写。",
            "comment": ""
        },
        {
            "title": "明叔惠示二颂云见七佛偈似有警觉乃是向道之",
            "content": "山川围燕坐，日月转庭隅。般若心常是，如来卧起俱。多闻成外道，只守即凡夫。欲听虚空鼓，须弥作鼓桴。",
            "comment": "【注释】原题：明叔惠示二颂云见七佛偈似有警觉乃是向道之端发於此故以二颂为报 | 【注释】原题：明叔惠示二颂云见七佛偈似有警觉乃是向道之端发於此故以二颂为报"
        },
        {
            "title": "万州太守高仲本宿约游岑公洞而夜雨连明戏作",
            "content": "肩舆欲到岑公洞，正怯冲泥傍险行。定是岑公閟清境，春江一夜雨连明。",
            "comment": "【注释】原题：万州太守高仲本宿约游岑公洞而夜雨连明戏作二首 | 【注释】原题：万州太守高仲本宿约游岑公洞而夜雨连明戏作二首"
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "林花飞片片，香归衔泥燕。闭合和春风，还寻蔚宗传。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "南山罗汉赞十六首",
            "content": "佛光影中大杜多，八万细行灭尘劳。爱护有情如眼目，胡奴来供滤水囊。手持白拂起清风，奉持所闻佛直指。小根魔子欲横戈，弓折箭尽皆消霣。",
            "comment": ""
        },
        {
            "title": "和邢惇夫秋怀十首",
            "content": "庆州名父子，忠勇横八区。许身如稷契，初不学孙吴。荷戈去防秋，面皱鬓欲疏。虽折千里冲，岂若秉事枢。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "献笑果不情，貌亲初不爱。谁言百年交，投分一倾盖。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "以梅馈晁深道戏赠二首",
            "content": "带叶连枝摘未残，依依茶坞竹篱间。相如病渴应须此，莫与文君蹙远山。",
            "comment": ""
        },
        {
            "title": "戏简朱公武刘邦直田子平五首",
            "content": "刘郎好诗又能文，方我奔窜义甚敦。为亲未葬走人门，闭门却扫不足论。",
            "comment": ""
        },
        {
            "title": "和答师厚黄连桥坏大木亦为秋雹所碎",
            "content": "溪桥乔木下，往岁记经过。居人指神社，不敢寻斧柯。青阴百尺蔽白日，乌鹊取意占作窠。黄泉浸根雨长叶，造物著意固已多。风摧电打扫地尽，竟莫知为何谴诃。独山冷落城东路，不见指名终不磨。",
            "comment": ""
        },
        {
            "title": "司马文正公挽词四首",
            "content": "国在多艰日，人如大雅诗。忠清俱没世，孝友是生知。加璧延诸老，櫜弓抚四夷。公身与宗社，同作太平基。",
            "comment": ""
        },
        {
            "title": "戏赠惠南禅师",
            "content": "佛子禅心若苇林，此门无古亦无今。庭前柏树祖师意，竿上风幡仁者心。草木同沾甘露味，人天倾听海潮音。胡床默坐不须说，拨尽寒灰劫数深。",
            "comment": ""
        },
        {
            "title": "画马赞",
            "content": "御与马相得，维予止作，万里不日而复。士志於学，则亦无息，以师友为辔策，及其至焉维尔力。",
            "comment": ""
        },
        {
            "title": "戏题曾处善尉厅二首超然台",
            "content": "鸡埘啄雁如鴐鹅，万里天衢且一波。宫锦络衫弓石八，与人同状不同科。",
            "comment": ""
        },
        {
            "title": "圆通玑禅师赞",
            "content": "诸法坐处坐，诸佛行处行。如来无简择，清镜坦然平。有人借问谁家曲，眨目眉毛何似生。",
            "comment": ""
        },
        {
            "title": "留王郎",
            "content": "河外吹沙尘，江南水无津。骨肉常万里，寄声何由频。我随简书来，顾影将一身。留我左右手，奉承白头亲。小邦王事略，虫鸟声无人。王甥解鞍马，夜语鸡唤晨。母慈家人肥，女惠男垂绅。有田为酒事，豚韭及秋春。生涯得如此，旧学更光新。索去何草草，小留慰艰勤。百年才一炊，六籍经几秦。要知胸中有，不与迹同陈。郢人怀妙质，聊欲运吾斤。",
            "comment": ""
        },
        {
            "title": "刘邦直送早梅水仙花四首",
            "content": "钱塘昔闻水仙庙，荆州今见水仙花。暗香静色撩诗句，宜在林逋处士家。",
            "comment": ""
        },
        {
            "title": "题石恪画尝醋翁",
            "content": "石媪忍酸喙三尺，石皤尝味面百摺。谁知耸膊寒至骨，图画不减吴生笔。",
            "comment": ""
        },
        {
            "title": "南山罗汉赞十六首",
            "content": "万山相倚碧漓岏，灵鹫一峰圣贤宅。如来往昔经行处，林泉鸟兽皆逆向。清净眷属千五百，无日不闻钟磬音。阎浮提中大福田，莲花会上菩提记。",
            "comment": ""
        },
        {
            "title": "戏简朱公武刘邦直田子平五首",
            "content": "不趋吏部曹中版，且鱠高沙湖里鱼。虽无季子六国印，要读田郎万卷书。",
            "comment": ""
        },
        {
            "title": "喜念四念八至京",
            "content": "朔雪萧萧映薄帏，梦回空觉泪痕稀。惊闻庭树鸟乌乐，知我江湖鸿雁归。拂榻喜开姜季被，上堂先者老莱衣。酒樽烟火长相近，酬劝从今更不违。",
            "comment": ""
        },
        {
            "title": "和孙公善李仲同金樱饵唱酬二首",
            "content": "假守富春公，秋毫听民词。夙夜临公厅，归卧酸体肢。李侯来馈药，期以十日知。深中护灵根，金鏁祕玉。不须许斧子，辛勤采玉芝。我方困健讼，挝翁争一锥。不能鸣弦坐，颇似巫马期。敢乞刀圭余，归和卯饮卮。傥令忧民病，从此得国医。",
            "comment": ""
        },
        {
            "title": "客自潭府来称明因寺僧作静照堂求予作",
            "content": "客从潭府渡河梁，籍甚传夸静照堂。正苦穷年对尘土，坐令合眼梦湖湘。市门晓日鱼虾白，邻舍秋风橘柚黄。去马来舟争岁月，老僧元不下胡床。",
            "comment": ""
        },
        {
            "title": "放言十首",
            "content": "月满不踰望，日中为之倾。天地尚乃尔，万物能久盈。明德忌晔晔，高才贵冥冥。忽解扁舟去，怀哉张季鹰。",
            "comment": ""
        },
        {
            "title": "和程德裕颂五首",
            "content": "鹏飞逼塞满空虚，蚊睫安巢却有余。腊月火烧三界尽，从来灰里拨真如。",
            "comment": ""
        },
        {
            "title": "社日奉寄君庸主簿",
            "content": "花发社公雨，阴寒殊未开。初闻燕子语，似报玉人来。遮眼便书册，挑聋欺酒杯。传声习主簿，勤为拨春醅。",
            "comment": ""
        },
        {
            "title": "行迈杂篇六首",
            "content": "白白红红相间开，三三五五踏青来。戏随胡蝶不知远，惊见行人笑却回。",
            "comment": ""
        },
        {
            "title": "和庭诲雨後",
            "content": "小霁卧观书，凉轩夏簟舒。天青印鸟迹，云黑卷犀渠。新月来高树，清风转广除。雨师真解事，一为洗空虚。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "吾友陈师道，抱独门扫轨。晁张作荐书，射雉用一矢。吾闻举逸民，故得天下喜。两公阵堂堂，此士可摩垒。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "题大云仓达观台二首",
            "content": "戴郎台上镜面平，达人大观因我名。何时燕爵贺新屋，唤取竹枝歌月明。",
            "comment": ""
        },
        {
            "title": "题子瞻书诗後",
            "content": "诗就金声玉振，书成虿尾银钩。已作青云直上，何时散发沧洲。",
            "comment": ""
        },
        {
            "title": "以酒渴爱江清作五小诗寄廖明略学士兼简初和",
            "content": "将发沔鄂间，尽醉竹林酒。二三石友辈，未肯弃老朽。借问坐客谁，卢溪紫髯叟。此翁今惜醉，旧不论升斗。",
            "comment": "【注释】原题：以酒渴爱江清作五小诗寄廖明略学士兼简初和父主簿 | 【注释】原题：以酒渴爱江清作五小诗寄廖明略学士兼简初和父主簿"
        },
        {
            "title": "发白沙口次长芦",
            "content": "篙师救首尾，我为制中权。挂席满风力，如椎强弩弦。晓放白沙口，长芦见炊烟。一叶托秋雨，沧江百尺船。反观世风波，谁能保长年。念昔声利区，与世阙周旋。大道甚闲暇，百物不废捐。谁知目力净，改观旧山川。",
            "comment": ""
        },
        {
            "title": "显圣寺庭枸杞",
            "content": "仙苗寿日月，佛界承露雨。谁为万年计，乞此一抔土。扶疏上翠盖，磊落缀丹乳。去家尚不食，出家何用许。正恐落人间，采剥四时苦。养成九节杖，持献西王母。",
            "comment": ""
        },
        {
            "title": "戏简朱公武刘邦直田子平五首",
            "content": "朱家埙篪好兄弟，陋巷六经葵苋秋。我卜荆州三亩宅，读田家书从之游。",
            "comment": ""
        },
        {
            "title": "观伯时画马",
            "content": "仪鸾供帐饕虱行，翰林湿薪爆竹声，风帘官烛泪纵横。木穿石盘未渠透，坐窗不遨令人瘦，贫马百藖逢一豆。眼明见此玉花骢，径思著鞭随诗翁，城西野桃寻小红。",
            "comment": ""
        },
        {
            "title": "世弼病方家不善论蛤蜊之功戏答",
            "content": "伯乐无传骥空老，重华不见士长饥。从来万事乖名实，岂但药翁论蛤蜊。",
            "comment": ""
        },
        {
            "title": "题永首座庵颂",
            "content": "夺得胡儿马便休，休嗟李广不封侯。分明射得南山虎，子细看来是石头。",
            "comment": ""
        },
        {
            "title": "古诗二首上苏子瞻",
            "content": "江梅有佳实，托根桃李场。桃李终不言，朝露借恩光。孤芳忌皎洁，冰雪空自香。古来和鼎实，此物升庙廊。岁月坐成晚，烟雨青已黄。得升桃李盘，以远初见尝。终然不可口，掷置官道傍。但使本根在，弃捐果何伤。",
            "comment": ""
        },
        {
            "title": "欧阳从道许寄金橘以诗督之",
            "content": "禅客入秋无气息，想依红袖醉毰毸。霜枝摇落黄金弹，许送筠笼殊未来。",
            "comment": ""
        },
        {
            "title": "送张材翁赴秦佥",
            "content": "金沙酴醾春纵横，提壶栗留催酒行。公家诸公酌我醉，横笔送晚延月明。此诗诸儿皆秀发，酒间乞书藤纸滑。北门相见後十年，醉语十不省七八。吏事衮衮谈赵张，乃是樽前绿发郎。风悲松丘忽三岁，更觉绿竹能风霜。去作将军幕下士，犹闻防秋屯虎兕。只今陛下思保民，所要边头不生事。短长不登四万日，愚智相去三十里。百分举酒更若为，千户封侯傥来尔。",
            "comment": ""
        },
        {
            "title": "庭诲惠钜砚",
            "content": "郭君大砚如南溟，化我霜毫作鹏翼。安得剡藤三千尺，书九万字无渴墨。",
            "comment": ""
        },
        {
            "title": "题仁上座画松",
            "content": "偃蹇松枝隔烟雨，知侬定是岁寒材。百年根节要老硬，将恐崩崖倒石来。",
            "comment": ""
        },
        {
            "title": "招隐寄李元中",
            "content": "吾闻李元中，学为古人青出蓝。眉目之闲如太华，一段翠气连终南。我欲从之路阻长，朱颜日夜惊波往。苍梧玉琯生蛛网，老翁忘味倾心赏。眼前记一不识十，谷中白驹閟音响。灊山南闲卧青牛，万壑松声不得游。愿君为阿阁之紫凤，莫作江湖之白鸥。",
            "comment": ""
        },
        {
            "title": "九日对菊有怀粹老在河上四首",
            "content": "黄花节晚犹可惜，青眼故人殊未来。金蕊飞觞无计共，香钿满地始应回。",
            "comment": ""
        },
        {
            "title": "奉次斌老送瘿木棋局八韵",
            "content": "竘工运斤斧，蟠木破权奇。离离稻田畦，日静波文稀。居然有心作，个是偶尔为。正当合战地，仍有曳尾龟。胶漆与颜色，金铜利关机。抱器心自许，成功世乃知。吾宗为湔祓，枯木更生辉。背城傥借一，观我凯旋归。",
            "comment": ""
        },
        {
            "title": "寂住阁",
            "content": "庄周梦为胡蝶，胡蝶不知庄周。当处出生随意，急流水上不流。",
            "comment": ""
        },
        {
            "title": "寄黄从善",
            "content": "故人千里隔谈经，想见牛刀刃发硎。渴雨芭蕉心不展，未春杨柳眼先青。凫飞叶县郎官宰，虹贯江南处士星。天子文思求逆耳，吾宗一为试雷霆。",
            "comment": ""
        },
        {
            "title": "林为之送笔戏赠",
            "content": "阎生作三副，规摹宣城葛。外貌虽铣泽，毫心或麤粝。功将希栗尾，拙乃成枣核。李庆缚散卓，含墨能不泄。病在惜白毫，往往半巧拙。小字亦周旋，大字难曲折。时时一毛乱，乃似逆梳发。张鼎徒有表，徐偃元无骨。橅画记姓名，亦可应仓卒。为之街南居，时通铃下谒。晴轩坐风凉，怪我把枯笔。开囊扑蠹鱼，遣奴送一束。洗砚磨松煤，挥洒至日没。蚤年学屠龙，适用固疏阔。广文困齑盐，烹茶对秋月。略无人问字，况有客投辖。文章寄呻吟，讲授费颊舌。闲无用心处，雌黄到笔墨。时不与人游，孔子尚爱日。作诗当鸣鼓，聊自攻短阙。",
            "comment": ""
        },
        {
            "title": "六月闵雨",
            "content": "汤帝咨嗟惩六事，汉庭灾异劾三公。圣朝罪己恩宽大，时雨愆期旱蕴隆。东海得无冤死妇，南阳疑有卧云龙。传闻已减大官膳，肉食诸君合奏功。",
            "comment": ""
        },
        {
            "title": "木龟亭留题",
            "content": "南台西路木龟坊，乃是灵蛙贔屭藏。从此改名杉蚵蚾，恐来吞月直须防。",
            "comment": ""
        },
        {
            "title": "以同心之言其臭如兰为韵寄李子先",
            "content": "穷阎蒿蔓膻，富屋酒肉臭。酒肉令人肥，蒿蔓令人瘦。欲从钟鼎食，复恐忧患构。秦时千户侯，寂寞种瓜後。",
            "comment": ""
        },
        {
            "title": "姨母李夫人墨竹二首",
            "content": "深闺静几试笔墨，白头腕中百斛力。荣荣枯枯皆本色，悬之高堂风动壁。",
            "comment": ""
        },
        {
            "title": "寄晁元中十首",
            "content": "河清无人待，兰芳无人采。山空露团团，葛蔓石磊磊。世有倾国媒，一笑珠百琲。往时祢处士，颠倒孔北海。",
            "comment": ""
        },
        {
            "title": "早行",
            "content": "失枕惊先起，人家半梦中。闻鸡凭早晏，占斗辨西东。辔湿知行露，衣单觉晓风。秋阳弄光影，忽吐半林红。",
            "comment": ""
        },
        {
            "title": "为黄龙心禅师烧香颂三首",
            "content": "海风吹落楞伽山，四海禅徒著眼看。一把柳丝收不得，和烟搭在玉栏干。",
            "comment": ""
        },
        {
            "title": "和蒲泰亨四首",
            "content": "栽竹养松人去尽，空闻道士种桃花。昨来一夜惊风雨，满地残红噪暮蛙。",
            "comment": ""
        },
        {
            "title": "夜发分宁寄杜涧叟",
            "content": "阳关一曲水东流，灯火旌阳一钓舟。我自只如常日醉，满川风月替人愁。",
            "comment": ""
        },
        {
            "title": "代二螫解嘲",
            "content": "仙儒昔日卷龟壳，蛤蜊自可洗愁颜。不比二螫风味好，那堪把酒对西山。",
            "comment": ""
        },
        {
            "title": "刘邦直送早梅水仙花四首",
            "content": "探请东皇第一机，水边风日笑横枝。鸳鸯浮弄婵娟影，白鹭窥鱼凝不知。",
            "comment": ""
        },
        {
            "title": "戏答赵伯充劝莫学书及为席子泽解嘲",
            "content": "平生饮酒不尽味，五鼎馈肉如嚼蜡。我醉欲眠便遣客，三年窥墙亦面壁。空余小来翰墨场，松烟兔颖傍明窗。偶随儿戏洒墨汁，众人许在崔杜行。晚学长沙小三昧，幻出万物真成狂。龙蛇起陆雷破注，自喜奇观绕绳床。家人骂笑宁有道，污染黄素败粉墙。诚不如南邻席明府，蛛网锁砚蜗书梁。怀中探丸起九死，才术颇似汉太仓。感君诗句唤梦觉，邯郸初未熟黄粱。身如朝露无牢强，翫此白驹过隙光。从此永明书百卷，自公退食一炉香。",
            "comment": ""
        },
        {
            "title": "子产库",
            "content": "区区小郑多君子，谁若公孙用意深。监巫执节诛腹诽，不除乡校独何心。",
            "comment": ""
        },
        {
            "title": "戏答晁深道乞消梅二首",
            "content": "北客未尝眉自颦，南人夸说齿生津。磨钱和蜜谁能许，去蒂供盐亦可人。",
            "comment": ""
        },
        {
            "title": "发赣上寄余洪范",
            "content": "二川来集南康郡，气味相似相和流。木落山明数归雁，郁孤栏楯绕深秋。胸中淳于吞一石，尘下庖丁解十牛。",
            "comment": ""
        },
        {
            "title": "题伯时天育骠骑图二首",
            "content": "明窗盘礡万物表，写出人间真乘黄。邂逅今身犹姓李，可非前世江都王。",
            "comment": ""
        },
        {
            "title": "晚泊长沙示秦处度范元实用寄明略和父韵五首",
            "content": "范公太史僚，山立乃先达。发挥百代史，管以六经辖。投身转岭海，就木乃京洛。仲子见长沙，且用慰饥渴。",
            "comment": ""
        },
        {
            "title": "再答冕仲",
            "content": "丘壑诗书虽数穷，田园芋栗颇时丰。小桃源口雨繁红，春溪蒲稗没凫翁。投身世网梦归去，摘山鼓声雷隐空。秋堂一笑共灯火，与公草大臭味同。安用茗浇垒块胸，他日过饭随家风，买鱼贯柳鸡著笼。更当力贫开酒椀，走谒邻翁称子本。",
            "comment": ""
        },
        {
            "title": "濂溪诗",
            "content": "溪毛秀兮水清，可饭羹兮濯缨，不渔民利兮又何有于名。弦琴兮觞酒，写溪声兮延五老以为寿。蝉蜕尘埃兮玉雪自清，听潺湲兮鉴澄明。激贪兮敦薄，非青蘋白鸥兮谁与同乐。津有舟兮荡有莲，胜日兮与客就闲。人闲拿音兮不知何处散发醉，高荷为盖兮倚芙蓉以当伎。霜清水寒兮舟著平沙，八方同宇兮云月为家。怀连城兮佩明月，鱼鸟亲人兮野老同社而争席。白云蒙头兮与南山为伍，非夫人攘臂兮谁余敢侮。",
            "comment": ""
        },
        {
            "title": "再次韵四首",
            "content": "延和西路古槐阴，不隔朝宗夙夜心。公有胸中五色线，平生补衮用功深。",
            "comment": ""
        },
        {
            "title": "奉同六舅尚书咏茶碾煎烹三首",
            "content": "风炉小鼎不须催，鱼眼长随蟹眼来。深注寒泉收第一，亦防枵腹爆乾雷。",
            "comment": ""
        },
        {
            "title": "奉留楚金长老",
            "content": "长安甚闹不须惊，好与牛儿著鼻绳。方便把他悲愿满，斩新然佛大明灯。",
            "comment": ""
        },
        {
            "title": "胡逸老吴生画屏赞",
            "content": "两虎戏搏文章露，千林号风雷欲雨。慎勿私斗伤爪距，豺狼野子即当路。",
            "comment": ""
        },
        {
            "title": "临江寺僧以金线猿皮蒙棐几",
            "content": "蒙茸冒枯几，想像挂霜枝。永失金衣友，文章安用为。",
            "comment": ""
        },
        {
            "title": "寄顿二主簿时在县界首部夫凿石塘河",
            "content": "杨柳青青春向分，遥知河曲万夫屯。侵星部曲随金鼓，带月旌旗宿渚亹。畚插如云声凶凶，风埃成雾气昏昏。已令访问津头路，行约青帘共一樽。",
            "comment": ""
        },
        {
            "title": "既作闵雨诗是夕遂澍雨夜中喜不能寐起作喜雨",
            "content": "南风吹雨下田塍，田父伸眉愿力耕。麰麦明年应解好，帘栊今夜不胜清。直须洗尽焦枯意，不厌屡闻飘洒声。黄卷腐儒何所用，惟将歌咏报升平。",
            "comment": "【注释】原题：既作闵雨诗是夕遂澍雨夜中喜不能寐起作喜雨诗 | 【注释】原题：既作闵雨诗是夕遂澍雨夜中喜不能寐起作喜雨诗"
        },
        {
            "title": "戏答王子予送凌风菊二首",
            "content": "病来孤负鸬鹚杓，禅板蒲团入眼中。浪说闲居爱重九，黄花应笑白头翁。",
            "comment": ""
        },
        {
            "title": "睡起二首",
            "content": "古来志士愿不辱，少在朝廷多在山。寄食生涯无定止，此心长到白云间。",
            "comment": ""
        },
        {
            "title": "吉老两和示戏答",
            "content": "欲聘石室碑，小诗委庭下。颇似山阴写道经，虽与群鹅不当价。画沙无地觅锥锋，点勘永和书法同。人言外论殊不尔，勿持明冰照夏虫。",
            "comment": ""
        },
        {
            "title": "和文潜舟中所题",
            "content": "云横疑有路，天远欲无门。信矣江山美，怀哉谴逐魂。长波空{左氵右往}记，佳句洗眵昏。谁奈离愁得，村醪或可尊。",
            "comment": ""
        },
        {
            "title": "谢黄从善司业寄惠山泉",
            "content": "锡谷寒泉撱石俱，并得新诗虿尾书。急呼烹鼎供茗事，晴江急雨看跳珠。是功与世涤膻腴，令我屡空常晏如。安得左轓清颍尾，风炉煮茗卧西湖。",
            "comment": ""
        },
        {
            "title": "和答魏道辅寄怀十首",
            "content": "堂堂阳元公，人物妙晋东。魏侯多能事，彷佛见家风。长鱼无波涛，坐与虾蚬同。诸山摇落尽，旅食岁时穷。",
            "comment": ""
        },
        {
            "title": "题晁以道雪雁图",
            "content": "飞雪洒芦如银箭，前雁惊飞後回眄。凭谁说与谢玄晖，莫道澄湖静如练。",
            "comment": ""
        },
        {
            "title": "谪居黔南十首",
            "content": "轻纱一幅巾，小簟六尺床。无客尽日静，有风终夜凉。",
            "comment": ""
        },
        {
            "title": "拘士笑大方",
            "content": "拘士笑大方，俗吏缚文律。当其擅私智，辙覆千里失。鸟飞与鱼潜，明哲善因物。欣然领斯会，千百无十一。蒯缑装太阿，付驺斩刍秣。风雨晦冥时，中夜鸣不歇。张公下世久，安得叹埋没。齐王好吹竽，楚客善鼓瑟。卫妇新上车，戒御无笞服。教母灭灶突，徙薪始入室。三言至丁宁，於理盖已密。主人皆笑之，乃在未适节。庄生亦有言，外物不可必。无地与挥斤，眷然思郢质。",
            "comment": ""
        },
        {
            "title": "观化十五首",
            "content": "柳似罗敷十五余，宫腰舞罢不胜扶。年年折在行人手，为问春风管得无。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "土气昏风日，人嚣极雁鹅。寻河著绳墨，诗思略无多。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "再次前韵",
            "content": "春工调物似盐梅，一一根中生意回。风日安排催岁换，丹青次第与花开。",
            "comment": ""
        },
        {
            "title": "仰山简和尚真赞",
            "content": "不戒而六和恭敬，不禅而十方清净。不学而文理井井，不吏而施於有政。寿八十余，阅人三世。孝於塔库，勤力勤礼。百室崇成，檀者亹亹。齐始如终，薪穷於指。耋老而精明，丰肉而神清。和同而不浊，退屈而不陵。是谓大雅之士，惜乎其不发诸朝庭。",
            "comment": ""
        },
        {
            "title": "史应之赞",
            "content": "眉山史应之，爱酒而滑稽。对鄙不肖，醉眼一笑。司马德操，万事但好。东方戏嘲，惊动汉朝。穷则德操，达则方朔。天地一壼，不胶者卓。应之老矣，似愚不愚。江安食不足，江阳酒有余。",
            "comment": ""
        },
        {
            "title": "荆州即事药名诗八首",
            "content": "四海无远志，一溪甘遂心。牵牛避洗耳，卧著桂枝阴。",
            "comment": ""
        },
        {
            "title": "再留几复",
            "content": "客兴敝鹑衣，囊金罄褭蹄。羸骖多断辔，垢发不胜篦。道德千年事，穷通一理齐。晚田犹溉种，稺子且归妻。径欲眠漳浦，几成访剡溪。鄙心须澡雪，莲藕在淤泥。",
            "comment": ""
        },
        {
            "title": "东林寺二首",
            "content": "胜地东林十八公，庐山千古一清风。渊明岂是难拘束，正与白莲出处同。",
            "comment": ""
        },
        {
            "title": "癸酉八月同百丈中禅师温汤作小诗呈九仙舜公",
            "content": "九仙沤和汤，浴此二水牯。主人无施心，冷暖各得所。道途开十方，瓢杓汲万古。欲问源从来，大雄山有虎。",
            "comment": "【注释】原题：癸酉八月同百丈中禅师温汤作小诗呈九仙舜公长老 | 【注释】原题：癸酉八月同百丈中禅师温汤作小诗呈九仙舜公长老"
        },
        {
            "title": "淮阴侯",
            "content": "韩生沈鸷非悍勇，笑出胯下良自重。滕公不斩世未知，萧相自追王始用。成安书生自圣贤，左仁右圣兵在咽。万人背水亦书意，独驱市井收万全。功成广武坐东向，人言将军真汉将。兔死狗烹姑置之，此事已足千年垂。君不见丞相商君用秦国，平生赵良头雪白。",
            "comment": ""
        },
        {
            "title": "晓起临汝",
            "content": "缺月欲峥嵘，鸣鸡有期信。征人催夙驾，客梦未渠尽。野荒多断桥，河冻无裂璺。羸马踏冰翻，疑狐触林遁。清风荡初日，乔木啭幽韵。崧高忽在眼，岌峨临数郡。玄云默垂空，意有万里润。寒暗不成雨，卷怀就肤寸。观象思古人，动静配天运。物来斯一时，无得乃至顺。凉暄但循环，用舍谁喜愠。安得忘言者，与讲齐物论。",
            "comment": ""
        },
        {
            "title": "道中寄景珍兼简庚元镇",
            "content": "传语濠州贤刺史，隔年诗债几时还。因循樽俎疏相见，弃掷光阴只等闲。心在青云故人处，身行红雨乱花间。遥知别後多狂醉，恼杀江南庚子山。",
            "comment": ""
        },
        {
            "title": "再和答为之",
            "content": "君勿嘲广文，冱寒被絺葛。君勿嘲广文，穷年饭粢粝。常恐俎豆予，与世充肴核。凡木不愿材，木折小枝泄。栎依曲辕社，聊用神其拙。吾家本江南，一丘藏曲折。濒溪荫苍筤，萧酒可散发。既无使鬼钱，又无封侯骨。薄禄庇闲曹，且免受逼卒。为此懒出门，徒弊怀中谒。直斋宾客退，风物供落笔。诗成著床头，不知今几束。君何向予勤，见诗叹埋没。嗣宗须酒浇，未信胸怀阔。自状一片心，碧潭浸寒月。令德感来教，为君赋车辖。君思扬雄吒，何似张仪舌。此意恐太狂，愿为引绳墨。正使此道非，改过从今日。报章望琼琚，勿使音尘阙。",
            "comment": ""
        },
        {
            "title": "和柳子玉官舍十首之蜜蜂",
            "content": "秋成想见香租人，菊露风胶蜜几脾。日日山童扫红叶，蜂衙知是主人归。",
            "comment": ""
        },
        {
            "title": "晚泊长沙示秦处度范元实用寄明略和父韵五首",
            "content": "往时高交友，宰木已枞枞。今我二三子，事业在灯窗。秦范波澜阔，笑陆海潘江。愿兹秉经术，出仕荣家邦。",
            "comment": ""
        },
        {
            "title": "睡起",
            "content": "柿叶铺庭红颗秋，薰炉沈水度衣篝。松风梦与故人遇，同驾飞鸿跨九州。",
            "comment": ""
        },
        {
            "title": "谢张仲谋端午送巧作",
            "content": "君家玉女从小见，闻道如今画不成。翦裁似借天女手，萱草石榴偏眼明。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "东南万里江，缘净一杯酒。王孙江南去，更得消息否。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "戏答王定国题门两绝句",
            "content": "颇知歌舞无窍凿，我心块然如帝江。花里雄蜂雌蛱蝶，同时本自不作双。",
            "comment": ""
        },
        {
            "title": "寄题安福李令适轩",
            "content": "琳宫接丛霄，渌水连翠微。幽花露林薄，好鸟娱清辉。道人勤洒扫，令尹每忘归。孝慈民父母，虎去蝗退飞。来思僚友同，歌舞醉红衣。定知与民乐，吏瘦吾民肥。",
            "comment": ""
        },
        {
            "title": "再和元礼春怀十首",
            "content": "抹裙彩凤盘宫锦，插鬓真珠络贝多。酒恶花愁梦多魇，灵砂犀角费频魔。",
            "comment": ""
        },
        {
            "title": "南山罗汉赞十六首",
            "content": "八万四千宝浮图，不如一念心清净。惟此有相擅施福，三涂八难所依怙。佛以一花示迦叶，笑中有刀世不解。而以法尽付诸人，深藏宝骨待梅里。",
            "comment": ""
        },
        {
            "title": "和王观复洪驹父谒陈无己长句",
            "content": "陈君今古焉不学，清渭无心映泾浊。汉官旧仪重九鼎，集贤学士见一角。王侯文采似於菟，洪甥人间汗血驹。相将问道城南隅，无屋正借船官居。有书万卷绕四壁，樵苏不爨谈至夕。主人自是文章伯，邻里颇怪有此客。食贫各仕天一方，佳人可思不可忘。河从天来砥柱立，爱莫助之涕淋浪。",
            "comment": ""
        },
        {
            "title": "龙眠操三章赠李元中",
            "content": "吾其行乎，道渺渺兮骖弱，石岩岩兮川横。日月兮在上，风吹雨兮昼冥。吾其止乎，曲者如几，直者如矢。我为直兮棘余趾，我为曲兮不如其已。吾耕石田兮为芝，乃三岁兮报我饥。嗣兹穑兮则以稼，从子于耜兮龙眠之下。",
            "comment": ""
        },
        {
            "title": "谪居黔南十首",
            "content": "霜降水反壑，风落木归山。冉冉岁华晚，昆虫皆闭关。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "陆沈百世师，寄食鲁柳下。我今见诸孙，风味窥大雅。大雅久不作，图王忽成霸。伟哉居移气，兰鲍在所化。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "谪居黔南十首",
            "content": "山郭灯火稀，峡天星汉少。年光东流水，生计南枝鸟。",
            "comment": ""
        },
        {
            "title": "谢陈正字送荔支三首",
            "content": "十年梨枣雪中看，想见江城荔子丹。赠我甘酸三百颗，稍知身作近南官。",
            "comment": ""
        },
        {
            "title": "史天休中散挽词",
            "content": "光禄九男君独秀，赋名几与景仁班。淹留州县看恬默，出入风波笑险艰。遗爱蜀中三郡有，退身林下十年闲。山川英气消磨尽，昨日华堂作土山。",
            "comment": ""
        },
        {
            "title": "题前定录赠李伯牖二首",
            "content": "万般尽被鬼神戏，看取人间傀儡棚。烦恼自无安脚处，从他鼓笛弄浮生。",
            "comment": ""
        },
        {
            "title": "思贤",
            "content": "杨家事业绝当时，百家疏通问不疑。高文大册书鸿烈，润色论思禁林杰。堂堂司直社稷臣，谏有用否不辱身。劲气坐中掩虎口，忠言天上婴龙鳞。忍能持禄保卒岁，归去求田问四邻。今时此事久索漠，吾恐九原公可作。我来回首行路难，城郭参差夕照闲。风急饥乌噪乔木，孤坟牢落具茨山。",
            "comment": ""
        },
        {
            "title": "观世音赞六首",
            "content": "敬礼补陀，岩下水边。十方三世，无不现前。愿我亦证，空觉极圆。处处悲救，火中生莲。",
            "comment": ""
        },
        {
            "title": "题樊侯庙二首",
            "content": "汉兴丰沛开天下，故旧因依日月明。拔剑一卮戏下酒，剖符千户舞阳城。鼓刀屠狗少时事，排闼谏君身後名。异日淮阴傥相见，安能鞅鞅似平生。",
            "comment": ""
        },
        {
            "title": "老杜浣花溪图引",
            "content": "拾遗流落锦官城，故人作尹眼为青。碧鸡坊西结茅屋，百花潭水濯冠缨。故衣未补新衣绽，空蟠胸中书万卷。探道欲度羲皇前，论诗未觉国风远。干戈峥嵘暗宇县，杜陵韦曲无鸡犬。老妻稚子且眼前，弟妹飘零不相见。此公乐易真可人，园翁溪友肯卜邻。邻家有酒邀皆去，得意鱼鸟来相亲。浣花酒船散车骑，野墙无主看桃李。宗文守家宗武扶，落日蹇驴驮醉起。愿闻解鞍脱兜鍪，老儒不用千户侯。中原未得平安报，醉里眉攒万国愁。生绡铺墙粉墨落，平生忠义今寂寞。儿呼不苏驴失脚，犹恐醒来有新作。常使诗人拜画图，煎胶续弦千古无。",
            "comment": ""
        },
        {
            "title": "再次韵",
            "content": "穷奇投有北，鸿鹄止丘隅。我已魑魅御，君方燕雀俱。道应无蒂芥，学要尽工夫。莫斩猿狙杙，明堂待栋桴。",
            "comment": ""
        },
        {
            "title": "送邓慎思归长沙觐省",
            "content": "邓侯过我解新鞿，潦倒犹能似旧时。西吧初除折腰尉，南陔常咏采兰诗。姓名已入飞龙榜，书信新传喜鹊知。何日家庭供一笑，绿衣便是者莱衣。",
            "comment": ""
        },
        {
            "title": "雨花岩颂彭泽三岩",
            "content": "孤峰中流分江南，马当大雷无一帆。波涛抓空鸟不度，天花雨我读书岩。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "头陀全盛时，宫殿梯空级。城中望金碧，云外僧戢戢。人亡经禅尽，屋破龙象泣。惟有简栖碑，文字岿然立。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之头陀寺 | 【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之头陀寺"
        },
        {
            "title": "戏答诸君追和予去年醉碧桃",
            "content": "当时倒著接回，不但碧桃邀我来。白蚁拨醅官酒满，紫绵揉色海棠开。",
            "comment": ""
        },
        {
            "title": "过家",
            "content": "络纬声转急，田车寒不运。儿时手种柳，上与云雨近。舍傍旧佣保，少换老欲尽。宰木郁苍苍，田园变畦畛。招延屈父党，劳问走婚亲。归来翻作客，顾影良自哂。一生萍托水，万事雪侵鬓。夜阑风陨霜，乾叶落成阵。灯花何故喜，大是报书信。亲年当喜惧，儿齿欲毁龀。系船三百里，去梦无一寸。",
            "comment": ""
        },
        {
            "title": "以同心之言其臭如兰为韵寄李子先",
            "content": "客从济南来，遗我故人书。墨淡字疏行，故人情有余。上言犹健否，次问意何如。只今意何有，思食故溪鱼。",
            "comment": ""
        },
        {
            "title": "效王仲至少监咏姚花用其韵四首",
            "content": "九疑山中萼绿华，黄云承袜到羊家。真筌虫蚀诗句断，犹托余情开此花。",
            "comment": ""
        },
        {
            "title": "题惠崇画扇",
            "content": "惠崇笔下开江面，万里晴波向落晖。梅影横斜人不见，鸳鸯相对浴红衣。",
            "comment": ""
        },
        {
            "title": "以酒渴爱江清作五小诗寄廖明略学士兼简初和",
            "content": "平生思故人，江汉不解渴。谁言放逐地，烧烛饮至跋。忧予先狗马，劝以爱肤发。有罪当窜流，但惧不得活。",
            "comment": "【注释】原题：以酒渴爱江清作五小诗寄廖明略学士兼简初和父主簿 | 【注释】原题：以酒渴爱江清作五小诗寄廖明略学士兼简初和父主簿"
        },
        {
            "title": "和外舅夙兴三首",
            "content": "风烈僧鱼响，霜严郡角悲。短童疲酒扫，落叶故纷披。水冻食鲑少，瓮寒浮蚁迟。朝阳乌鸟乐，安稳托禅枝。",
            "comment": ""
        },
        {
            "title": "奉答李和甫代简二绝句",
            "content": "山色江声相与清，卷帘待得月华生。可怜一曲并船笛，说尽故人离别情。",
            "comment": ""
        },
        {
            "title": "颐轩诗六首",
            "content": "无外一精明，六合同出自。公能知本源，佛亦不相似。",
            "comment": ""
        },
        {
            "title": "题竹石牧牛",
            "content": "野次小峥嵘，幽篁相倚绿。阿童三尺箠，御此老觳觫。石吾甚爱之，勿遣牛砺角。牛砺角尚可，牛残斗我竹。",
            "comment": ""
        },
        {
            "title": "叔父给事挽词十首",
            "content": "平生治狱有阴功，忠孝临民父母同。赣上樵夫谈卓令，宣城老吏识于公。",
            "comment": ""
        },
        {
            "title": "谢公定和二范秋怀五首邀予同作",
            "content": "西风一叶脱，迹亦不可扫。巷有白马生，朝回焚谏草。谁云事君难，是亦父子间。所要功补衮，不言能犯颜。",
            "comment": ""
        },
        {
            "title": "赠惠洪",
            "content": "数面欣羊胛，论诗喜雉膏。眼横湘水暮，云献楚天高。堕我玉麈尾，乞君宫锦袍。月清放舟舫，万里渺云涛。",
            "comment": ""
        },
        {
            "title": "元丰癸亥经行石潭寺见旧和栖蟾诗甚可笑因削",
            "content": "千里追奔两蜗角，百年得意大槐宫。空余祗夜数行墨，不见伽朵一臂风。俗眼只如当日白，我颜非复向来红。浮生不作游丝上，即在尘沙逐转蓬。",
            "comment": "【注释】原题：元丰癸亥经行石潭寺见旧和栖蟾诗甚可笑因削柎灭藁别和一章 | 【注释】原题：元丰癸亥经行石潭寺见旧和栖蟾诗甚可笑因削柎灭藁别和一章"
        },
        {
            "title": "和凉轩二首",
            "content": "打荷看急雨，吞月任行云。夜半蚊雷起，西风为解纷。",
            "comment": ""
        },
        {
            "title": "寺斋睡起二首",
            "content": "桃李无言一再风，黄鹂惟见绿葱葱。人言九事八为律，傥有江船吾欲东。",
            "comment": ""
        },
        {
            "title": "双涧寺二首",
            "content": "二水奔奔鸣屋除，松林落日吼乌菟。老僧更有百岁母，白发身为反哺乌。",
            "comment": ""
        },
        {
            "title": "太平州作二首",
            "content": "千古人心指下传，杨姝烟月过年年。不知心向谁边切，弹尽松风欲断弦。",
            "comment": ""
        },
        {
            "title": "黄龙清和尚真赞",
            "content": "黄河彻底冻，白发通心白。虽有顾陆手，百巧画不得。",
            "comment": ""
        },
        {
            "title": "雪中连日行役戏书简同僚",
            "content": "简书催出似驱鸡，闻道饥寒满屋啼。炙背巿眠榾柮火，嚼冰晨饭萨波虀。风如利剑穿狐腋，雪似流沙饮马蹄。官小责轻聊自慰，犹胜擐甲去征西。",
            "comment": ""
        },
        {
            "title": "绝句",
            "content": "花气薰人欲破禅，心情其实过中年。春来诗思何所似，八节滩头上水船。",
            "comment": ""
        },
        {
            "title": "延寿寺僧小轩极萧洒予为名曰林乐取庄生所谓",
            "content": "积雨灵香润，晚风红药翻。盥手散经帙，烹茶洗睡昏。野僧甚淳古，养拙贲邱园。风怀交四境，蓬藋底百椽。山林皋壤欤，可为知音言。而我与人乐，因之名此轩。孟夏妪万物，正昼晦郊原。隔墙见牛羊，定知春笋繁。俄顷倒干戈，水攻仰翻盆。地中鸣鼓角，百万薄悬门。部曲伏床下，少定未寒暄。疾雷将雨电，破柱取蛟蚖。我初未知尔，宴坐漱灵根。谅知岑寂地，竟可安元元。",
            "comment": "【注释】原题：延寿寺僧小轩极萧洒予为名曰林乐取庄生所谓林乐而无形者并为赋诗 | 【注释】原题：延寿寺僧小轩极萧洒予为名曰林乐取庄生所谓林乐而无形者并为赋诗"
        },
        {
            "title": "同谢公定携书浴室院汶师置饭作此",
            "content": "竹林风与日俱斜，细草犹开一两花。天上归来对书客，愧勤僧饭更煎茶。",
            "comment": ""
        },
        {
            "title": "法云秀禅师真赞",
            "content": "法云大士，天骨岩岩。如来津梁，我实荷担。手捉日月，断取庄严。国土入此佛土，位置城南。有目无目，疑圣疑凡。击大雷霆，布洒甘露。大圆镜中，慈悲威怒。维此象法，依正法住。後二百岁，亦莫予敢每。谁为请主，世界主女。",
            "comment": ""
        },
        {
            "title": "道中寄公寿",
            "content": "坡陀羸马暮云昏，苦忆兔园高帝孙。子舍芝兰皆可佩，後房桃李总能言。秋千门巷火新改，桑柘田园春向分。病酒相如在行役，梁王谁与共清樽。",
            "comment": ""
        },
        {
            "title": "浔阳江口阻风三日",
            "content": "枯桑最知天风高，旅人更觉时序迫。去年解官出北门，犹缆江船依贾客。狙公七芧富贵天，喜四怒三俱可怜。湖口县前教战鼓，声到浔阳渡头船。",
            "comment": ""
        },
        {
            "title": "秋思",
            "content": "椎牛作社酒新篘，扶老将儿嬉陇头。木落人家见鸡犬，晓寒溪口在汀洲。无功可佩水苍玉，迕岁空思狐白裘。身到楚伧非屈宋，顾慙疏懒作悲秋。",
            "comment": ""
        },
        {
            "title": "和孙莘老",
            "content": "上帝群玉府，道家蓬莱山。延阁排霄起，图书擅荣观。宫槐绿葱葱，岑绝非世间。王度日修饬，文章丽朝班。国器攻杞梓，珍群揜孔莺。中台省符移，僚属礼数宽。品藻开英鉴，赏音发青弹。儒林数耆旧，少监发新斑。",
            "comment": ""
        },
        {
            "title": "东观读未见书",
            "content": "汉规群玉府，东观近宸居。诏许无双士，来观未见书。皇文开万卷，家学陋三馀。竹帛森延阁，星辰绕直庐。诸生起孤贱，天子自吹嘘。愿以多闻力，论思补帝裾。",
            "comment": ""
        },
        {
            "title": "以酒渴爱江清作五小诗寄廖明略学士兼简初和",
            "content": "廖侯劝我酒，此亦雅所爱。中年刚制之，常惧作灾怪。连台盘拗倒，故人不相贷。谁能知许事，痛饮且一快。",
            "comment": "【注释】原题：以酒渴爱江清作五小诗寄廖明略学士兼简初和父主簿 | 【注释】原题：以酒渴爱江清作五小诗寄廖明略学士兼简初和父主簿"
        },
        {
            "title": "题李夫人偃竹",
            "content": "孤根偃蹇非傲世，劲节癯枝万壑风。闺中白发翰墨手，落笔乃与天同功。",
            "comment": ""
        },
        {
            "title": "西禅听戴道士弹琴",
            "content": "灵宫苍烟荫老柏，风吹霜空月生魄。群鸟得巢寒夜静，市井收声虚室白。少年抱琴为予来，乃是天台桃源未归客。危冠匡坐如无傍，弄弦铿铿灯烛光。谁言伯牙绝弦锺期死，泰山峨峨水汤汤。春天百鸟语撩乱，风荡杨花无畔岸。微霠愁猿抱山木，玄冬孤鸿度云汉。斧斤丁丁空谷樵，幽泉落涧夜萧萧。十二峰前巫峡雨，七八月後钱塘潮。孝子流离在中野，羁臣归来哭亡社。空床思妇感蠨蛸，暮年遗老依桑柘。人言此曲不堪听，我怜酷解写人情。悲歌浩叹弦欲断，翻作恬淡雍容声。五弦横坐岩廊静，薰风南天厚民性。人言帝力何有哉，凤凰麒麟舞虞咏。我思五代如探汤，真人指挥定四方。昭陵仁心及虫蚁，百蛮九译觇天光。极知功高乐未称，谁能持此献乐正。贱臣疏远安敢言，且欲空江寒滩静。渔艇幽人知我心悠哉，更作严陵在钓台。吾知之矣师且止，安得长竿入手来。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "野性友麋鹿，君非我同群。文明近日月，我亦不如君。十载长相望，逝川水沄沄。何当谈绝倒，茗椀对炉薰。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "题子瞻枯木",
            "content": "折冲儒墨阵堂堂，书入颜杨鸿雁行。胸中元自有丘壑，故作老木蟠风霜。",
            "comment": ""
        },
        {
            "title": "邹松滋寄苦竹泉橙麴莲子汤三首",
            "content": "新收千百秋莲菂，剥尽红衣捣玉霜。不假参同成气味，跳珠椀里绿荷香。",
            "comment": ""
        },
        {
            "title": "奉送周元翁锁吉州司法厅赴礼部试",
            "content": "江南江北木叶黄，五湖归雁天雨霜。系船湓城秣高马，客丁结束女缝裳。贡书登名彻未央，不比长卿薄游梁。南山雾豹出文章，去取公卿易驱羊。与君初无一日雅，倾盖许子如班扬。囚拘官曹少相见，忽忽岁晚稼涤场。一杯僚友喜多在，谢守不见空澄江。澄江如练明橘柚，万峰相倚摩青苍。暮堂醺醺客被酒，艳歌聒醉烛生光。椎鼓发船星斗白，明日各在天一方。寒鸦满枝二桥宅，樽前顾曲忆周郎。鲈鱼斫脍蔗为浆，恨君不留谁与尝。殿前春风君射策，汉庭诸公必动色。故人若问黄初平，将作金华牧羊客。",
            "comment": ""
        },
        {
            "title": "题落星寺四首",
            "content": "星官游空何时落，著地亦化为宝坊。诗人昼吟山入座，醉客夜愕江撼床。蜜房各自开牖户，蚁穴或梦封侯王。不知青云梯几级，更借瘦藤寻上方。",
            "comment": ""
        },
        {
            "title": "题吉州承天院清凉轩",
            "content": "菩萨清凉月，游於毕竟空。我观诸境尽，心与古人同。僧发侵眉白，桃花映竹红。傥来寻祖意，展手似家风。",
            "comment": ""
        },
        {
            "title": "阻水戏呈几复二首",
            "content": "秋风落木秋天高，月入金樽动酒豪。过眼衰荣等昏晓，勿嗟迟速把心劳。",
            "comment": ""
        },
        {
            "title": "放言十首",
            "content": "匣中绿绮琴，欲抚已绝弦。问弦何时绝，锺期谢世年。正声不可闻，千载寂寞间。未有颜叔子，安知柳下贤。",
            "comment": ""
        },
        {
            "title": "十月十五早饭清都观逍遥堂",
            "content": "心游魏阙鱼千里，梦觉邯郸黍一炊。蔬食菜羹吾亦饱，逍遥堂下叶辞枝。",
            "comment": ""
        },
        {
            "title": "效孔文举赠柳圣功三首",
            "content": "王良终日驰驱，曹商日乘从车。七芧鼓舞群狙，学问圣处功夫，千古与我友俱。",
            "comment": ""
        },
        {
            "title": "晚泊长沙示秦处度范元实用寄明略和父韵五首",
            "content": "少游五十策，其言明且清。笔墨深关键，开阖见日星。陈友评斯文，如钟磬鼓笙。谁能续凤鸣，洗耳听两甥。",
            "comment": ""
        },
        {
            "title": "戏赠王晦之",
            "content": "故人迩在登封居，折腲从事意何如。月明曾听吹笙否，我亦未见缑山凫。栖苴世上风波恶，情知不似田园乐。未知嵩阳禅老之一言，何似黄石仙翁之三略。",
            "comment": ""
        },
        {
            "title": "观化十五首",
            "content": "身前身後与谁同，花落花开毕竟空。千里追奔两蜗角，百年得意大槐宫。",
            "comment": ""
        },
        {
            "title": "戏招饮客解酲",
            "content": "破卯扶头把一杯，灯前风味唤仍回。高阳社里如相访，不用闲携恶客来。",
            "comment": ""
        },
        {
            "title": "谢公定和二范秋怀五首邀予同作",
            "content": "采莲涉江湖，采菊度林薮。插鬓不成妍，谁怜飞蓬首。平生耦耕地，风雨深稂莠。谢公遂如此，永袖绝弦手。",
            "comment": ""
        },
        {
            "title": "题宗室大年画二首",
            "content": "水色烟光上下寒，忘机鸥鸟恣飞还。年来频作江湖梦，对此身疑在故山。",
            "comment": ""
        },
        {
            "title": "晓贤师续佛寿颂",
            "content": "养子续佛寿，非为养色身。捧打石师子，只要实头人。出家无正因，不得正命食。是真出家儿，不费秋毫力。讲得天雨花，说得石点头。人人是檀越，负命者上钩。",
            "comment": ""
        },
        {
            "title": "予去岁在长沙数与处度元实相从把酒自过岭来",
            "content": "玄霜捣尽音尘绝，去作湖南万里春。想见山川佳绝地，落花飞絮转愁人。",
            "comment": "【注释】原题：予去岁在长沙数与处度元实相从把酒自过岭来不复有此乐感叹之余戏成一绝 | 【注释】原题：予去岁在长沙数与处度元实相从把酒自过岭来不复有此乐感叹之余戏成一绝"
        },
        {
            "title": "往岁过广陵值早春尝作诗云春风十里珠帘卷彷",
            "content": "日边置论诚深矣，圣处时中乃得之。莫作秋虫促机杼，贫家能有几絇丝。",
            "comment": "【注释】原题：往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首 | 【注释】原题：往岁过广陵值早春尝作诗云春风十里珠帘卷彷佛三生杜牧之红药梢头初茧栗扬州风物鬓成丝今春有自淮南来者道扬州事戏以前韵寄王定国二首"
        },
        {
            "title": "所住堂",
            "content": "此山花光佛所住，今日花光还放光。天女来修散花供，道人自有本来香。",
            "comment": ""
        },
        {
            "title": "寄别说道",
            "content": "数行嘉树红张锦，一派春波绿泼油。回望江城见归鸟，乱鸣双橹散轻鸥。柳条折赠经年别，芦箎吹成落日愁。双鲤寄书难尽信，有情江水尚回流。",
            "comment": ""
        },
        {
            "title": "谢郑闳中惠高丽画扇二首",
            "content": "蘋汀游女能骑马，传道蛾眉画不如。宝扇真成集陈隼，史臣今得杀青书。",
            "comment": ""
        },
        {
            "title": "和东坡送仲天贶王元直六言韵五首",
            "content": "不怨子堂堂去，盖念君得得来。家藏会稽妙墨，晚岁喜识方回。",
            "comment": ""
        },
        {
            "title": "戏答史应之三首",
            "content": "先生早擅屠龙学，袖有新硎不试刀。岁晚亦无鸡可割，庖蛙煎鳝荐松醪。",
            "comment": ""
        },
        {
            "title": "乞姚花二首",
            "content": "青春日月鸟飞过，汗简文书山叠重。乞取好花天上看，宫衣黄带御炉烘。",
            "comment": ""
        },
        {
            "title": "竹下把酒",
            "content": "竹下倾春酒，愁阴为我开。不知临水语，更得几回来。",
            "comment": ""
        },
        {
            "title": "杂诗",
            "content": "迷时今日如前日，悟後今年似去年。随食随衣随事办，谁知佛印祖师禅。",
            "comment": ""
        },
        {
            "title": "送郑彦能宣德知福昌县",
            "content": "往时河北盗横行，白昼驱人取城郭。唯闻不犯郑冠氏，犬卧不惊民气乐。秖今化民作锄耰，田舍老翁百不忧。铜章去作福昌县，山中读书民有秋。福昌爱民如父母，当官不扰万事举。用才之地要得人，眼中虚席十四五。不知诸公用心许，鲁恭卓茂可人否。",
            "comment": ""
        },
        {
            "title": "南浦",
            "content": "太守俱来此西山，楼观重复半烟间。高僧置酒林泉处，南浦名区望没环。",
            "comment": ""
        },
        {
            "title": "宿旧彭泽怀陶令",
            "content": "潜鱼愿深渺，渊明无由逃。彭泽当此时，沈冥一世豪。司马寒如灰，礼乐卯金刀。岁晚以字行，更始号元亮。凄其望诸葛，肮脏犹汉相。时无益州牧，指挥用诸将。平生本朝心，岁月阅江浪。空余时语工，落笔九天上。向来非无人，此友独可尚。属予刚制酒，无用酌杯盎。欲招千载魂，斯文或宜当。",
            "comment": ""
        },
        {
            "title": "寄题钦之草堂",
            "content": "河南有伏流，经营太行根。盛德不终晦，发为清济源。公家济源上，太行正当门。修竹带藩篱，百禽鸣朝暾。仰视浮云作，俯窥流水奔。相望有盘谷，李愿故居存。主人国之老，实惟商岩孙。斑行昔供奉，屡进逆耳言。天子色为动，群公声亦吞。肃肃冰霜际，不改白玉温。出处士所重，其微难具论。公勿怀草堂，朝庭待公尊。",
            "comment": ""
        },
        {
            "title": "彭女礼北斗图颂",
            "content": "白足礼江沙，七星在云表。洗心无一尘，缺月西南晓。",
            "comment": ""
        },
        {
            "title": "戏答王观复酴醾菊二首",
            "content": "谁将陶令黄金菊，幻作酴醾白玉花。小草真成有风味，东园添我老生涯。",
            "comment": ""
        },
        {
            "title": "三月壬申同尧民希孝观渠名寺经藏得弘明集中",
            "content": "秘藏开新译，天花雨旧堂。证经多宝塔，寝疾净名床。鸟语杂歌颂，蛛丝凝篆香。同游得赵李，谈道过何王。",
            "comment": "【注释】原题：三月壬申同尧民希孝观渠名寺经藏得弘明集中沈炯同庚肩吾诸人游明庆寺诗次韵奉呈二公 | 【注释】原题：三月壬申同尧民希孝观渠名寺经藏得弘明集中沈炯同庚肩吾诸人游明庆寺诗次韵奉呈二公"
        },
        {
            "title": "谢答闻善二兄九绝句",
            "content": "公择醉面桃花红，人百忤之无愠容。莘老夜阑倾数斗，焚香默坐日生东。",
            "comment": ""
        },
        {
            "title": "李濠州挽词二首",
            "content": "礼数最优徐孺子，风流不减谢宣城。那知此别成千古，未信斯言隔九京。落日松楸阴隧道，西风箫鼓送铭旌。善人报施今如此，陇水长寒呜咽声。",
            "comment": ""
        },
        {
            "title": "午寝",
            "content": "读书常厌烦，燕处意坐驰。动静两不适，尘劳败天倪。目昏生黟花，耳聩喧鼓鼙。沈忧愁五神，倦刻委四支。不聊终日堪，况乃久远期。投书曲肱卧，天游从所之。是身入华胥，彷佛胜初时。春蚕眠巨箔，夏蜩化枯枝。今之隐几者，岂有异子綦。觉寐须臾闲，良亦休我疲。乃知大觉梦，盖此德之归。谁为今日是，二十二年非。",
            "comment": ""
        },
        {
            "title": "具茨颂",
            "content": "帝省具茨，在国南屏。笃生韩公，补天子圣。文武韩公，其德庭方。靡职不宜，乃宣力四方。四方维则，归补我衮职。西羌不庭，王师濯濯。奏功不时，公请命行。公出抚师，王师矨矫。羌戎震惊，其薮泽是狩。复我王土，将筑於河之浒。人亦有言，功不在初，其溃於成。阴有齿牙，以猾覆城。天子圣神，知我公孔武。公虽归止，四方以无悔。京师之屏，公曰维许乐土。赫赫王命，北门是处。公治北门，有条有叶。夷根披节，蟊贼是伐。惠及寡，日用饮酒。万有千载，乐公寿考。公御宴喜，乐酒温克。宾秩醉饱，柔嘉维则。维公之德，万有千岁。畀公遐福。陟彼具茨，松柏孔硕。若济巨川，维舟檝是度。瞻彼具茨，有渰其阴。如彼岁旱，视公作霖。公至北门，河润九里。公归本朝，万物露雨。帝顾具茨，公归庙堂。为天下师傅，於大隗有光。於大隗有光，公寿考无疆。",
            "comment": ""
        },
        {
            "title": "发舒州向皖口道中作寄李德叟",
            "content": "黑云平屋檐，晨夜隔星月。晓装商旅前，冰底泥活活。野人攘畔耕，蹇马不能滑。驼裘惜蒙茸，俱落水塘缺。孤材小蜗舍，乞火乾履袜。前登极峥嵘，他日飞鸟没。寒花委乱草，耐冻鸣风叶。江形篆平沙，分派回劲笔。髯弟不俱来，得句漫剞劂。却望同安城，惟有松郁郁。遥知浦口晴，诸峰见明雪。",
            "comment": ""
        },
        {
            "title": "戏咏暖足瓶二首",
            "content": "脚婆原不食，缠裹一衲足。天日更倾泻，颒面有余燠。",
            "comment": ""
        },
        {
            "title": "庞道者绣观音赞",
            "content": "八万四千唯两臂，三十二应无来往。悲观一切造诸业，慈观诸业炽然住。清净观时无本根，幻影重重蒙古佛。有能出世自观音，即受老翁无畏施。",
            "comment": ""
        },
        {
            "title": "庭坚得邑太和六舅按节出同安邂逅于皖公溪口",
            "content": "解衣卧相语，涛波夜掀床。十年身百忧，险阻心已降。涉旬风更雨，宿昔烛生光。衾帱无端冷，明月一船霜。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "赠嗣直弟颂十首",
            "content": "涪陵萨埵子，且道也旁行。亦嚼横陈蜡，不爱孔方兄。",
            "comment": ""
        },
        {
            "title": "颐轩诗六首",
            "content": "金石不随波，松竹知岁寒。冥此芸芸境，回向自心观。",
            "comment": ""
        },
        {
            "title": "谪居黔南十首",
            "content": "苦雨初入梅，瘴云稍含毒。泥秧水畦稻，灰种畲田粟。",
            "comment": ""
        },
        {
            "title": "戏咏高节亭边山矾花二首",
            "content": "高节亭边竹已空，山矾独自倚春风。二三名士开颜笑，把断花光水不通。",
            "comment": ""
        },
        {
            "title": "思亲汝州作",
            "content": "岁晚寒侵游子衣，拘留幕府报官移。五更归梦三百里，一日思亲十二时。车上吐茵元不逐，市中有虎竟成疑。秋毫得失关何事，总为平安书到迟。",
            "comment": ""
        },
        {
            "title": "贵耳贱目谜",
            "content": "驴耳对轩轩，争酬价十千。眈眈两虎视，不值一文钱。",
            "comment": ""
        },
        {
            "title": "叔诲宿邀湖上之游以故不果往",
            "content": "芰荷采尽荇田田，湖光价当酒十千。主人邀客殊未来，西风枕簟废书眠。睡罢书窗翻墨汁，龙蛇起陆云雨湿。晚筵红袖劝倾杯，公荣坐远酌不及。章台柳色未知秋，折与行人鞭紫骝。金城手种亦如此，今日摇落令人愁。双飞鸳鸯一朝只，舂鉏欲匹畏白鸥。风标公子诚自多，波净月明如鵾何。",
            "comment": ""
        },
        {
            "title": "虎号南山",
            "content": "一章虎号南山，北风雨雪。百夫莫为，其下流血。相彼暴政，几何不虎。父子相戒，是将食汝。二章伊彼大吏，易我鳏寡。矧彼小吏，取桎梏以舞。念昔先民，求民之瘼。今其病之，言置於壑。三章出民于水，惟夏伯禹。今俾我民，昏垫平土。岂弟君子，伊我父母。不念赤子，今我何怙。呜呼旻天，如此罪何苦。",
            "comment": ""
        },
        {
            "title": "流水",
            "content": "一章一溪之水，可涉而航。人不我直，我犹力行。二章一溪之水，不杠而涉。濡首中流，汝嗟何及。三章汤汤流水，可以休兮。嗟行之人，则濯足兮。",
            "comment": ""
        },
        {
            "title": "寄刘泗州",
            "content": "万马千艘要路津，禅翁新画两朱轮。行春定得忘言对，金碧浮图何姓人。",
            "comment": ""
        },
        {
            "title": "再次孔四韵寄怀元翁兄弟并致问毅甫",
            "content": "书帙蠹鱼乾，炉香眠鸭困。佳人来无期，诗句且排闷。遥知乌衣游，棋局具肴酝。争道嘲不恭，鏖兵劳得俊。颇寻文献盟，不落市井吝。四月明朱夏，南风解人愠。风前怀二陆，家法窥抗逊。身有三尺桐，爨下得余烬。端可张洞庭，寥阔世未信。为我谢孔君，举酒取快尽。世故安足存，青天飞鸟印。",
            "comment": ""
        },
        {
            "title": "放言十首",
            "content": "轻肥马上郎，枯槁林下士。声名斲自然，势利焚和气。智人不骇俗，同朝皆用事。物外有华胥，时时梦中至。",
            "comment": ""
        },
        {
            "title": "观道二篇",
            "content": "廉蔺向千载，凛凛若生者。曹李虽无恙，如沈九泉下。短长略百年，共是过隙马。事来磨其锋，意气要倾泻。风云灭须臾，草木但春夏。唯此一物灵，不可藉外假。誉髦天下才，西伯本心化。君无诮斯文，可以观大雅。",
            "comment": ""
        },
        {
            "title": "奉和文潜赠无咎篇末多见及以既见君子云胡不",
            "content": "张侯窘炊玉，僦屋得空垆。但见索酒郎，不见酒家胡。虽肥如瓠壶，胸中殊不麤。何用知如此，文彩似於菟。",
            "comment": "【注释】原题：奉和文潜赠无咎篇末多见及以既见君子云胡不喜为韵 | 【注释】原题：奉和文潜赠无咎篇末多见及以既见君子云胡不喜为韵"
        },
        {
            "title": "宿广惠寺",
            "content": "鸦啼残照下层城，僧舍初寒夜气清。风乱竹枝垂地影，霜乾桐叶落阶声。不遑将母伤今日，无以为家笑此生。都下苦无书信到，数行归雁月边横。",
            "comment": ""
        },
        {
            "title": "南山罗汉赞十六首",
            "content": "一身入定多身出，屈申臂顷四天下，如世箧藏诸有物，及以丝缕舞工木。小儿赞叹或恐怖，耆老智者但袖手。佛说神通方便力，度脱众生具功德。",
            "comment": ""
        },
        {
            "title": "寄刘泗州",
            "content": "生天生地常为主，此事惟应作者知。康济小民归一臂，屈伸由我更由谁。",
            "comment": ""
        },
        {
            "title": "南康席上赠刘李二君",
            "content": "伯伦酒德无人敌，太白诗名有古风。浪许薄才酬大雅，长愁小户对洪锺。月明如昼九江水，天静无云五老峰。此赏不疏真共喜，登临归兴尚谁同。",
            "comment": ""
        },
        {
            "title": "题槐安阁",
            "content": "曲阁深房古屋头，病僧枯几过春秋。垣衣蛛网蒙窗牖，万象纵横不系留。白蚁战酣千里血，黄粱炊熟百年休。功成事遂人间世，欲梦槐安向此游。",
            "comment": ""
        },
        {
            "title": "同元明过洪福寺戏题",
            "content": "洪福僧园拂绀纱，旧题尘壁似昏鸦。春残已是风和雨，更著游人撼落花。",
            "comment": ""
        },
        {
            "title": "萧巽葛敏修二学子和予食笋诗次韵答之二首",
            "content": "韭黄照春盘，菰白媚秋菜。惟此苍竹苗，市上三时卖。江南家家竹，翦伐谁主宰。半以苦见疏，不言甘易坏。葛陂雕龙睡，未索儿孙债。獭胆能分杯，虎魄妙拾芥。此物于食殽，如客得傧介。思入帝鼎烹，忍遭饥涎嘬。懒林供翰墨，碪杵风号噫。每下叹枯株，焚如落樵采。",
            "comment": ""
        },
        {
            "title": "题苏才翁草书壁後",
            "content": "老公不得千年寿，何况高材傲世人。唯有草书三昧法，龙蛇夭矫锁黄尘。",
            "comment": ""
        },
        {
            "title": "李君贶借示其祖西台学士草圣并书帖一编二轴",
            "content": "当时高蹈翰墨场，江南李氏洛下杨。二人殁後数来者，西台唯有尚书郎。篆科草圣凡几家，奄有汉魏跨两唐。纸摹石镂见彷佛，曾未得似君家藏。侧厘数幅冰不及，字体欹倾墨犹湿。明窗棐几开卷看，坐客失床皆起立。新春一声雷未闻，何得龙蛇已惊蛰。仲将伯英无後尘，迩来此公下笔亲。使之早出见李卫，不独右军能逼人。枯林栖鸦满僧院，秀句争传两京遍。文工墨妙九原荒，伊洛气象今凄凉。夜光入手爱不得，还君复入古锦囊。此後临池无笔法，时时梦到君书堂。",
            "comment": "【注释】原题：李君贶借示其祖西台学士草圣并书帖一编二轴以诗还之 | 【注释】原题：李君贶借示其祖西台学士草圣并书帖一编二轴以诗还之"
        },
        {
            "title": "龟壳轩",
            "content": "紫极宫中三百楹，道人独藏一神屋。开轩纳息星月明，时有白云来伴宿。",
            "comment": ""
        },
        {
            "title": "拟君子法天运",
            "content": "君子法天运，不言行四时。提提无近功，成岁乃可知。明窥秋毫端，耳察穴蚁争。群材极为力，阴拱收视听。三辰从昏明，万物安性命。因时有更张，斟酌如斗柄。细人趋眼前，翻手覆手闲。狂风吹长林，何枝鸟能安。须臾诚快意，狼籍不可言。",
            "comment": ""
        },
        {
            "title": "谢赵令载酒",
            "content": "邂逅相将倒一壶，看朱成碧倩人扶。欲眠甚急须公去，能略陶潜醉後无。",
            "comment": ""
        },
        {
            "title": "奉送时中摄东曹狱掾",
            "content": "公退蒲团坐後亭，短日松风吟万籁。黄葵紫菊委榛丛，雪梅靓妆欲无对。遣骑相呼近酒樽，言君晓鼓前征旆。苍崖按辔虎豹号，野水呼船风雨晦。昨日归来有行色，未曾从容解冠带。府中夺我同官良，简书趣行将数辈。王事君今困马鞍，田园我亦思牛背。安得归舟载月明，鸬鹚白鸥为友生。一身不是百年物，五湖无边万里行。欲招蓑笠同云水，念君未可及吾盟。富于春秋貌突兀，睥睨满世收功名。参军虽卑狱司命，多由阴德至公卿。顉颐折额秦相国，不满三尺齐晏婴。丈夫身在形骸外，俗眼那能致重轻。",
            "comment": ""
        },
        {
            "title": "平原郡斋二首",
            "content": "成巢不处避岁鹊，得巢不安呼妇鸠。金钱满地无人费，一斛明珠薏苡秋。",
            "comment": ""
        },
        {
            "title": "杂诗",
            "content": "迷情淡荡不知津，老却平生梦幻身。满眼纷华心寂寞，长安市上酒家人。",
            "comment": ""
        },
        {
            "title": "王厚颂二首",
            "content": "八风动摇人不闲，五羖自鬻鬓毛斑。文章书画当富贵，惟有如今至乐山。",
            "comment": ""
        },
        {
            "title": "记梦",
            "content": "众真绝妙拥灵君，晓然梦之非纷纭。窗中远山是眉黛，席上榴花皆舞裙。借问琵琶得闻否，灵君色庄妓摇手。两客争棋烂斧柯，一儿坏局君不呵。杏梁归燕语空多，奈此云窗雾阁何。",
            "comment": ""
        },
        {
            "title": "赠郑交",
            "content": "高居大士是龙象，草堂丈人非熊罴。不逢坏衲乞香饭，唯见白头垂钓丝。鸳鸯终日爱水镜，菡萏晚风雕舞衣。开径老禅来煮茗，还寻密竹迳中归。",
            "comment": ""
        },
        {
            "title": "同刘景文游郭氏西园因留宿",
            "content": "人居城市虚华馆，秋入园林著晚花。落日临池见蝌斗，必知清夜有鸣蛙。",
            "comment": ""
        },
        {
            "title": "王圣美三子补中广文生",
            "content": "王家人物从来远，今见诸孙总好贤。三级定知鱼尾进，一鸣已作雁行连。愧无藻监能推毂，愿卷囊书当赠钱。归去雄夸向儿侄，舍中犊子剩狂颠。",
            "comment": ""
        },
        {
            "title": "寄晁元中十首",
            "content": "蛾眉在蒿莱，金玉千里音。遥思甑生尘，汗漫观古今。沈冥惊人句，摹写咏时禽。无为愁肝肾，君子要刳心。",
            "comment": ""
        },
        {
            "title": "铜官僧舍得尚书郎赵宗闵墨竹一枝笔势妙天下",
            "content": "省郎潦倒今何处，败壁风生霜竹枝。满世□□专翰墨，谁为真赏拂蛛丝。",
            "comment": "【注释】原题：铜官僧舍得尚书郎赵宗闵墨竹一枝笔势妙天下为作小诗二首 | 【注释】原题：铜官僧舍得尚书郎赵宗闵墨竹一枝笔势妙天下为作小诗二首"
        },
        {
            "title": "再次前韵",
            "content": "酒有全功笔有神，可将心付白头新。春盘一任人争席，莫道前衔是近臣。",
            "comment": ""
        },
        {
            "title": "走答明略适尧民来相约奉谒故篇未及之",
            "content": "君不见生不愿为牛後，宁为鸡口。吾闻向来得道人，终古不忒如维斗。希价咸阳诸少年，可推令往挽令还。俗学风波能自拔，我识廖侯眉宇间。省庭无人与争长，主司得之如受赏。东家一笑市尽倾，略无下蔡与阳城。生珠之水砂砾润，生玉之山草木荣。观君词章亦如此，谅知躬行有君子。更约探囊阅旧文，蛛丝灯花助我喜。贤乐堂前竹影斑，好鸟自语莫令弹。北邻著作相劳苦，整驾谒子邀同攀。应烦下榻煮茶药，坐待月轮衔屋山。",
            "comment": ""
        },
        {
            "title": "和蒲泰亨四首",
            "content": "我已人间无所用，鬓飘霜雪眼生花。东坡兄弟来虽晚，折箭堪除蚀月蛙。",
            "comment": ""
        },
        {
            "title": "和柳子玉官舍十首之竹坞",
            "content": "笋随人意疏处生，清风如归自来去。虽然不与俗子期，阴过邻家亦销暑。",
            "comment": ""
        },
        {
            "title": "杂诗七首",
            "content": "此身天地一蘧庐，世事消磨绿鬓疏。毕竟几人真得鹿，不知终日梦为鱼。",
            "comment": ""
        },
        {
            "title": "寄尉氏仓官王仲弓",
            "content": "啸台有佳人，玄发鉴珥。登高歌一曲，听者倾城市。门无行媒迹，草木倚憔悴。人物方眇然，谁能委圭币。",
            "comment": ""
        },
        {
            "title": "岩下放言五首之灵椿台",
            "content": "苍苔古木，相依涧壑之滨；黄葛女萝，自致风云之上。人就阴而息迹，鸟投暮而来归。水影林光，常相助发，溪声斧响，直下称提。",
            "comment": ""
        },
        {
            "title": "又寄王立之",
            "content": "南人羁旅不成归，梦绕南枝与北枝。安得孤根连夜发，要当雪月并明时。",
            "comment": ""
        },
        {
            "title": "再用旧韵寄孔毅甫",
            "content": "鉴中之发蒲柳望秋衰，眼中之人风雨俱星散。往者托礼同青山，健者漂零不相见。庾公楼上有诗人，平生落笔泻河汉。置驿勤来索我诗，自说中郎识元叹。我方冻坐酒官曹，为公然薪炙冰砚。不解穷愁著一书，岂有文章名九县。如星结柳送文穷，退倚北窗睡松风。太阿耿耿截归鸿，夜思龙泉号匣中。斗柄垂天霜雨空，独雁叫群云万重。何时握手香炉峰，下看寒泉濯卧龙。",
            "comment": ""
        },
        {
            "title": "再答并简康国兄弟四首",
            "content": "须弥椎打虚空鼓，撼得毗卢海月昏。四海无波安乐住，陈家松下小柴门。",
            "comment": ""
        },
        {
            "title": "戏答史应之三首",
            "content": "甑有轻尘釜有鱼，汉庭日日召严徐。不嫌藜藿来同饭，更展芭蕉看学书。",
            "comment": ""
        },
        {
            "title": "萧巽葛敏修二学子和予食笋诗次韵答之二首",
            "content": "北馔厌羊酪，南庖丰笋菜。自北初落南，几为儿所卖。习知价廉平，百态事烹宰。盐曦枯腊瘦，蜜渍真味坏。就根煨茁美，岂念炮烙债。咀吞千亩余，胸次不虿芥。二妙各能诗，才名动江介。诗论多佳句，脍炙甘我嘬。因君思养竹，万籁听秋噫。从此缮藩篱，下令禁渔采。",
            "comment": ""
        },
        {
            "title": "题南寺王髯题名处",
            "content": "日华长在红尘外，春色全归绿树中。花发鸟啼常走马，故人不见酒樽空。",
            "comment": ""
        },
        {
            "title": "过百里大夫冢",
            "content": "行客抱忧端，况复思古人。何年一丘土，不见石麒麟。断碑略可读，大夫身霸秦。虞公纳垂棘，将军西问津。安知五羊皮，自粥千金身。末俗工媒蘖，浮言妒道真。幸逢孟轲赏，不愧微子魂。",
            "comment": ""
        },
        {
            "title": "公择用前韵嘲戏双井",
            "content": "万仞峰前双井坞，婆娑曾占早春来。如今摸索苍龙璧，沈井铜缾漫学雷。",
            "comment": ""
        },
        {
            "title": "奉和王世弼寄上七兄先生用其韵",
            "content": "宫槐弄黄黄，莲叶绿婉婉。时同二三友，竹轩凉夏晚。驾言都城南，以望征车返。何知苦淹回，及此秋景短。愁思令人瘦，举目道路远。西风脱一叶，荐士闻乡选。简书催渡河，宾客不得展。亲忧对萱丛，妇病废巾盥。言趋厌次城，鞭马倦长阪。枣林蔽天日，交阴不容繖。仰看实离离，忆见花纂纂。异乡怀节物，不共斟酒盏。举场下马入，深锁严龠管。诸生所程书，捃束若稭秆。蜜灯坐回环，丹砚精料柬。披榛拔芝兰，断石收琰琬。纷争一日事，声实溷端窾。天球或弃遗，斗筲尚何算。西归到官舍，尘土昏案版。寒窗穿碧疏，润础闹苍藓。诗书鹊巢翻，帷幔蛛丝罥。果知兄未来，光阴坐晼晚。昨蒙叔父报，亦叹音书简。薄言使事重，激切被天遣。逋流一方病，责任媲和扁。咨询怀靡及，不遑暇息偃。嚼冰进糜餐，冲雪踏层巘。严霜八月飞，貂狐无余暖。念嗟叔母刘，穷年寄甥馆。尚怜公初黠，诱掖到昭宛。庭坚薄才资，行又出町疃。浮云与世疏，短绠及道浅。匠伯首暂回，大樗终偃蹇。学宫尸廪入，奉养阙丰腆。学徒日新闻，孤陋犹旧典。小材渠困我，持斲问轮扁。大材我屈渠，越鸡当鹄卵。未能引分去，恋禄幸苟免。平生报一饱，从事极黾勉。岂如不见收，放身就闲散。思伯卧江南，无心趣轩冕。庞翁迹颇亲，黄蘖门屡款。斋余佛饭香，茶沸甘露满。逢人问进退，余事寄一莞。仲父挟高才，甘为沟中断。青黄可牺樽，荐庙配瑚琏。季父有逸兴，未尝入都辇。临流呼钓船，拂石弄琴阮。雍容从朋交，林下追游衍。田园虽足乐，及时思还返。阴寒木鸣条，望损倚门眼。南枝喜鸣鹊，尺素托黄犬。又以窀穸留，归期指姑洗。寄声问僧护，儿发可以绾。妙言对宾客，称渠万金产。尔来弄笔砚，墨水恶翻建。大字如栖鸦，已不作肥软。鲁论未彻章，正苦诸叔嬾。新诗开累纸，欲罢不能卷。远怀托孤高，别思盈缱绻。秋月明夜潮，柘浆冻金碗。疏杵韵寒砧，幽泉流翠笕。吟哦口垂涎，嚼味有余隽。传示同好人，我家东床坦。风烟意气生，挥毫写藤茧。猎山穷鹑鴽，罩海极虾蚬。银钩乱眼膜，嘉句渥肺脘。且言伯在野，朋友必推挽。五泰列清庙，圣绪今皇缵。真儒运斗枢，道化迪天显。朝论惜才难，逸民大搜猕。岂闻任方物，包贡遗羽簳。招车必翘趐，前席思謇謇。王甥欲好怀，高意恐难转。长篇题远筒，封寄泪空潸。遥知云际开，灰飞黄锺管。",
            "comment": ""
        },
        {
            "title": "玉泉长老不受承天衬因作颂",
            "content": "达摩从西来，不受梁武衬。却面少林墙，衣钵一万贯。",
            "comment": ""
        },
        {
            "title": "谢周文之送猫儿",
            "content": "养得狸奴立战功，将军细柳有家风。一箪未厌鱼餐薄，四壁当令鼠穴空。",
            "comment": ""
        },
        {
            "title": "丁巳宿宝石寺",
            "content": "钟磬秋山静，炉香沉水寒。晴风荡蒙雨，云物尚盘桓。沦茗赤铜椀，笕泉苍烟竿。红榴罅玉房，幺橘委金丸。枕簟已思燠，饭羹可加餐。观己自得力，谈玄舌本乾。理窟乃块然，世故浪万端。牛刀经肯綮，古人贵守官。摩挲发硎手，考此一丘盘。",
            "comment": ""
        },
        {
            "title": "谢人惠猫头笋",
            "content": "长沙一月煨鞭笋，鹦鹉洲前人未知。走送烦公助汤饼，猫头突兀想穿篱。",
            "comment": ""
        },
        {
            "title": "题李十八知常轩",
            "content": "身心如一是知常，事不惊人味久长。盖世功名棋一局，藏山文字纸千张。无心海燕窥金屋，有意江鸥傍草堂。惊破南柯少时梦，新晴鼓角报斜阳。",
            "comment": ""
        },
        {
            "title": "吴执中有两鹅为余烹之戏赠",
            "content": "学书池上一双鹅，宛颈相追笔意多。皆为涪翁赴汤鼎，主人言汝不能歌。",
            "comment": ""
        },
        {
            "title": "奉送刘君昆仲",
            "content": "游子归心日夜流，南陔香草可晨羞。平原晓雨半槐夏，汾上午风初麦秋。鸿雁要须翔集早，脊令无憾急难求。欲因行李传家信，姑射山前是晋州。",
            "comment": ""
        },
        {
            "title": "奉和公择舅氏送吕道人研长韵",
            "content": "奉身玉壶冰，立朝朱丝弦。妙质寄郢匠，素心乃林泉。力耕不罪岁，嘉谷有逢年。校书天禄阁，蓺竹老风烟。携提寒泉泓，松煤厌磨研。藉甚在台省，六经勤传笺。谏草蠹穿穴，江湖渺归船。春官酌典礼，日月丽秋天。少也长母家，学海颇寻沿。诸公许似舅，贱子岂能贤。辕驹蒙推挽，官次奉丹铅。新诗先旧物，包送比青毡。缪传黄梅钵，未印少林禅。汲井涤败墨，苍珪谢磨镌。玉蟾泻明滴，要须笔如椽。眷求尽耆德，舅氏且进迁。山龙用补衮，舟楫功济川。当身任百世，旧学不虚捐。私持杀青简，缉缀报餐钱。屡书愿无愧，傥继麟趾篇。",
            "comment": ""
        },
        {
            "title": "题落星寺四首",
            "content": "落星开士深结屋，龙阁老翁来赋诗。小雨藏山客坐久，长江接天帆到迟。燕寝清香与世隔，画图妙绝无人知。蜂房各自开户牖，处处煮茶藤一枝。",
            "comment": ""
        },
        {
            "title": "以金沙酴醾送公寿",
            "content": "天遣酴醾玉作花，紫绵揉色染金沙。凭君著意樽前看，便与春工立等差。",
            "comment": ""
        },
        {
            "title": "杨朴墓",
            "content": "三尺孤坟一布衣，人言无复似当时。千秋万岁还来此，月笛烟莎世不知。",
            "comment": ""
        },
        {
            "title": "荔支绿颂",
            "content": "王墙东之美酒，得妙用於六物。三危露以为味，荔支绿以为色。哀白头而投裔，每倾家以继酌。忘螭鬽之躨触，见醉乡之城郭。扬大夫之拓落，陶徵君之寂寞。惜此士之殊时，常生尘於尊勺。",
            "comment": ""
        },
        {
            "title": "效王仲至少监咏姚花用其韵四首",
            "content": "仙衣襞积驾黄鹄，草木无光一笑开。人间风日不可奈，故待成阴叶下来。",
            "comment": ""
        },
        {
            "title": "夏日梦伯兄寄江南",
            "content": "故园相见略雍容，睡起南窗日射红。诗酒一言谈笑隔，江山千里梦魂通。河天月晕鱼分子，槲叶风微鹿养茸。几度白砂青影里，审听嘶马自搘筇。",
            "comment": ""
        },
        {
            "title": "姨母李夫人墨竹二首",
            "content": "小竹扶疏大竹枯，笔端真有造化炉。人间俗气一点无，健妇果胜大丈夫。",
            "comment": ""
        },
        {
            "title": "见二十弟倡和花字漫兴五首",
            "content": "池面白鱼吹落絮，□□□□退枯花。无因光禄赐官酒，且学潞公灌蜀茶。",
            "comment": ""
        },
        {
            "title": "秀江亭",
            "content": "因循不到此江头，匹马黄埃三十秋。旧舍只今人共老，清波常与月分流。羡君潇洒成佳趣，感我凄凉念旧游。沽酒买鱼终不负，何时相与泛扁舟。",
            "comment": ""
        },
        {
            "title": "漫兴",
            "content": "肉食倾人如出凡，藜羹赋我是朝三。晓来不倦听衙鼓，云里卷帘山正南。",
            "comment": ""
        },
        {
            "title": "寄余干徐隐甫",
            "content": "江行长邅回，风水忧索米。相逢解人颐，高士徐孺子。鸬鹚葭苇间，煮茗当酌醴。夜船饷蒸鹅，白发厌甘旨。东江始分风，苔网馈百纸。遣兵夜赋诗，月冷石齿齿。别来星环天，再见艳桃李。寄声良劳勤，报我阙双鲤。但闻佳邑政，杻械生菌耳。颇闻延诸儒，破讼作诗礼。顾予白下邑，庭聚雨前蚁。珥笔诵汉章，锥刀争未已。初无得民具，名实正尔尔。愿闻庖丁方，江湖天到水。遥知解千牛，袖手笑血指。书来傥垂教，改事从此始。",
            "comment": ""
        },
        {
            "title": "戏赠世弼用前韵",
            "content": "盗跖人肝常自饱，首阳薇蕨向来饥。谁能著意知许事，且为元长食蛤蜊。",
            "comment": ""
        },
        {
            "title": "行迈杂篇六首",
            "content": "满院青杨吐白绵，未多柳絮解漫天。野人岂会断优劣，只问床头沽酒钱。",
            "comment": ""
        },
        {
            "title": "题罗山人览辉楼",
            "content": "凤凰山人开竹径，楼成溪山深照映。眉闲郁郁似阴功，壶中有丸续人命。劝君洗竹买梧桐，凤何时来驾归鸿。思齐大任政勤苦，来听天子歌南风。",
            "comment": ""
        },
        {
            "title": "懋宗奉议有佳句咏冷庭叟野居庭坚于庭叟有十",
            "content": "城西冷叟半忙闲，人道王阳得早还。四望楼台皆我有，一原花竹住中间。初无狗盗窥篱落。底事蛾眉失锁关。每为朝天三十里，时时惊枕梦催班。",
            "comment": "【注释】原题：懋宗奉议有佳句咏冷庭叟野居庭坚于庭叟有十八年之旧故次韵赠之 | 【注释】原题：懋宗奉议有佳句咏冷庭叟野居庭坚于庭叟有十八年之旧故次韵赠之"
        },
        {
            "title": "谢胡藏之送栗鼠尾画维摩二首",
            "content": "丹青貌金粟影，毛物宜管城公。只今为君落笔，他日听我谈空。",
            "comment": ""
        },
        {
            "title": "酴醾",
            "content": "汉宫娇额半涂黄，入骨浓薰贾女香。日色渐迟风力细，倚栏偷舞白霓裳。",
            "comment": ""
        },
        {
            "title": "戏呈孔毅父",
            "content": "管城子无肉食相，孔方兄有绝交书。文章功用不经世，何异丝窠缀露珠。校书著作频诏除，犹能上车问何如。忽忆僧床同野饭，梦随秋雁到东湖。",
            "comment": ""
        },
        {
            "title": "癸亥立春日煮茗於石池寺见庚戌中盛二十舅中",
            "content": "中叔风流映江左，当年桃李自光辉。看成佛屋上云雨，不忍学宫茺蕨薇。人物深藏青白眼，官联曾近赭黄衣。蛛丝柱後惠文暗，惟悴今乘别驾归。",
            "comment": "【注释】原题：癸亥立春日煮茗於石池寺见庚戌中盛二十舅中叔为县时题名叹此寺不日而成哀县学弊而不能复 | 【注释】原题：癸亥立春日煮茗於石池寺见庚戌中盛二十舅中叔为县时题名叹此寺不日而成哀县学弊而不能复"
        },
        {
            "title": "题高君正适轩",
            "content": "至静在平气，至神惟顺心。道非贵与贱，达者古犹今。功名属廊庙，闲暇归山林。畜鱼观群嬉，笼鸟听好音。不如一邱壑，随愿得飞沉。开门纳日月，呼客解缨簪。诗书抚尘迹，歌舞送光阴。妖娴倾国笑，丝竹感人深。豁然开胸次，风至独披襟。樊笼锁形质，物外有幽寻。",
            "comment": ""
        },
        {
            "title": "去岁和元翁重到双涧寺观余兄弟题诗之篇总忘",
            "content": "素琴声在时能听，白鸟盟寒久未寻。眼见野僧垂雪发，养亲原不顾朱金。开泉浸稻双涧水，煨笋充盘春竹林。安得一廛吾欲老，君听庄舄病时吟。",
            "comment": "【注释】原题：去岁和元翁重到双涧寺观余兄弟题诗之篇总忘收录病中记忆成此诗 | 【注释】原题：去岁和元翁重到双涧寺观余兄弟题诗之篇总忘收录病中记忆成此诗"
        },
        {
            "title": "戏答宝胜甫长老颂",
            "content": "易拔苍龙角，难参宝胜禅。林泉饱枯涩，烟月唱清绵。笑出黄龙手，慵扶阿卯肩。持刀欺寡妇，盗佛铸私钱。月黑踰城夜，风高放火天。解嗤招觉老，担屎污心田。",
            "comment": ""
        },
        {
            "title": "奉答圣思讲论语长句",
            "content": "簿领文书千笔秃，公庭嚚讼百虫鸣。时从退食须臾顷，喜听邻家讽诵声。观海诸君知浩渺，学山他日看崇成。暮堂吏退张灯火，抱取鲁论来讲评。",
            "comment": ""
        },
        {
            "title": "书磨崖碑後",
            "content": "春风吹船著浯溪，扶藜上读中兴碑。平生半世看墨本，摩挲石刻鬓成丝。明皇不作苞桑计，颠倒四海由禄儿。九庙不守乘舆西，万官已作乌择栖。抚军监国太子事，何乃趣取大物为。事有至难天幸尔，上皇局蹐还京师。内间张后色可否，外闲李父颐指挥。南内凄凉几苟活，高将军去事尤危。臣结舂陵二三策，臣甫杜鹃再拜诗。安知忠臣痛至骨，世上但赏琼琚词。同来野僧六七辈，亦有文士相追随。断崖苍藓对立久，涷雨为洗前朝悲。",
            "comment": ""
        },
        {
            "title": "秋怀二首",
            "content": "秋阴细细压茅堂，吟虫啾啾昨夜凉。雨开芭蕉新闲旧，风撼篔簹宫应商。砧声已急不可缓，檐景既短难为长。狐裘断缝弃墙角，岂念晏岁多繁霜。",
            "comment": ""
        },
        {
            "title": "书石牛溪旁大石上",
            "content": "郁郁窈窈天官宅，诸峰排霄帝不隔。六时谒天开关钥，我身金华牧羊客。羊眠野草我世闲，高真众灵思我还。石盆之中有甘露，青牛驾我山谷路。",
            "comment": ""
        },
        {
            "title": "叔父给事挽词十首",
            "content": "廊庙从来不在边，黄扉青琐庆登贤。除书未试回天笔，何意佳城到马前。",
            "comment": ""
        },
        {
            "title": "杂诗七首",
            "content": "薰炉茶鼎偶然同，晴日鸦啼柿叶风。万事尽还麴居士，百年常在大槐宫。",
            "comment": ""
        },
        {
            "title": "学元翁作女儿浦口诗",
            "content": "五老峰前万顷江，女儿浦口鸳鸯双。惊飞何处沙上宿，夜雨钓船灯照窗。",
            "comment": ""
        },
        {
            "title": "木平和尚真赞",
            "content": "一尺三寸汗脚，草鞋挂龙床角。他日清凉半座，果然未忘礼乐。一一沤里木平，稽首一沤前觉。",
            "comment": ""
        },
        {
            "title": "寄上高李令怀道",
            "content": "李侯湖海士，瓜葛附婚友。平生各转蓬，未曾接樽酒。寄声维劳勤，江路常永久。节物居然秋，蜕虫悲高柳。传闻辟学馆，鼓士荐豚韭。能使珥笔黔，稍知忠信有。骄虎缩爪距，诗礼开户牖。事胜感邦人，伐山谋不朽。武功笔如椽，文字烂琼玖。谓予有书癖，摹篆写科斗。不珍金石刻，要我一挥肘。安知乃儿戏，敢传万世後。摩拂幼妇篇，慙非换鹅手。公其勤劳来，嘉政民父母。不用琢苍崖，丰碑在人口。",
            "comment": ""
        },
        {
            "title": "戏和文潜谢穆父松扇",
            "content": "猩毛束笔鱼网纸，松柎织扇清相似。动摇怀袖风雨来，想见僧前落松子。张侯哦诗松韵寒，六月火云蒸肉山。持赠小君聊一笑，不须射雉彀黄间。",
            "comment": ""
        },
        {
            "title": "三月乙巳来赋盐万岁乡且搜猕匿赋之家晏饭此",
            "content": "飞廉决云开白日，顿撼天地万窍号。挼挱桃李欲净尽，乞与游丝百尺高。",
            "comment": "【注释】原题：三月乙巳来赋盐万岁乡且搜猕匿赋之家晏饭此舍遂留宿是日大风自采菊苗荐汤饼二首 | 【注释】原题：三月乙巳来赋盐万岁乡且搜猕匿赋之家晏饭此舍遂留宿是日大风自采菊苗荐汤饼二首"
        },
        {
            "title": "倦鹤图赞",
            "content": "伟万里之仙骥，羾九关而天翱。亦倦飞而归止，矧人生之嗟劳。饥食北山之薇蕨，寒缉江南之落毛。安能作河中之桴木，宁为篱落之系匏。",
            "comment": ""
        },
        {
            "title": "寄张仲谋次韵",
            "content": "风力萧萧吹短衣，茅檐霜日淡晖晖，天寒塞北雁行落，岁晚大梁书信稀。湖稻初舂云子白，家鸡正有藁头肥。割鲜炊黍寻前约，公事可来君不违。",
            "comment": ""
        },
        {
            "title": "和柳子玉官舍十首之茴香",
            "content": "邻家争插红紫归，诗人独行齅芳草。丛边幽蠹更不凡，蝴蝶纷纷逐花老。",
            "comment": ""
        },
        {
            "title": "静居寺上方南入一径有钓台气象甚古而俗传谬",
            "content": "避世一丘壑，似渔非世渔。独吟嘉橘颂，不遗子公书。笋蕨园林晚，丝缗岁月除。安知冶容子，红袖泣前鱼。",
            "comment": "【注释】原题：静居寺上方南入一径有钓台气象甚古而俗传谬妄意尝有隐君子渔钓其上感之作诗 | 【注释】原题：静居寺上方南入一径有钓台气象甚古而俗传谬妄意尝有隐君子渔钓其上感之作诗"
        },
        {
            "title": "十四弟归洪州赋莫如兄弟四章赠行",
            "content": "大父无恙时，刻意教子弟。归扫松楸下，洒我万里涕。",
            "comment": ""
        },
        {
            "title": "晚泊长沙示秦处度范元实用寄明略和父韵五首",
            "content": "秦郎水江汉，范郎器鼎鼐。逝者不可寻，犹喜二子在。相逢唾珠玉，贫病问薪菜。豫愁帆风船，目极别所爱。",
            "comment": ""
        },
        {
            "title": "谢杨景山送酒器",
            "content": "杨君喜我梨花盏，却念初无注酒魁。矲矮金壶肯持送，挼莎残菊更传杯。",
            "comment": ""
        },
        {
            "title": "再和元礼春怀十首",
            "content": "行云行雨迷三峡，归凤求凰振九苞。月白花红倾酒满，不将春色等闲抛。",
            "comment": ""
        },
        {
            "title": "李宗古出示谢李道人苕帚杖从蒋彦回乞葬地二",
            "content": "提携禅客扶衰杖，断当姻家葬骨山。因病废棋仍废酒，鹧鸪鹦鹉伴清闲。",
            "comment": "【注释】原题：李宗古出示谢李道人苕帚杖从蒋彦回乞葬地二颂作二诗奉呈 | 【注释】原题：李宗古出示谢李道人苕帚杖从蒋彦回乞葬地二颂作二诗奉呈"
        },
        {
            "title": "南山罗汉赞十六首",
            "content": "香醉山中夏木阴，来禽磊磊承风雾。山鸟冲飞堕圣前，小僧澡雪羞时供。胡奴知是说法时，故奉金炉听时事。有说法相无言说，无说无闻是真说。",
            "comment": ""
        },
        {
            "title": "岩下放言五首之钓台",
            "content": "林居野处，而贯万事。花落鸟啼，而成四时。物有才德，水为官师。空明湛群木之影，搏击下诸峰之巘。游鱼静而知机，君子乐而忘归。",
            "comment": ""
        },
        {
            "title": "戏题巫山县用杜子美韵",
            "content": "巴俗深留客，吴侬但忆归。直知难共语，不是故相违。东县闻铜臭，江陵换祫衣。丁宁巫峡雨，慎莫暗朝晖。",
            "comment": ""
        },
        {
            "title": "答余洪范二首",
            "content": "道在东西祖，诗如大小山。一家同雪月，万事废机关。天上麒麟阁，山中虎豹闲。何时得丘壑，明镜失朱颜。",
            "comment": ""
        },
        {
            "title": "和李才甫先辈快阁五首",
            "content": "西南佳气浮马祖，东北祥风绕静居。山邑丰年人少讼，身来访道得斋鱼。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "红梅定自开，有酒无人对。归时应好在，常恐风雨晦。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "听履霜操",
            "content": "灵宫窈窕兮寒夜永，篁打造天兮明月下影，木叶陨霜兮秋声动。我以岁莫起视夜兮，北山饮予斗柄。幽人拂琴而当予，曰夫子则锺期，尝试刳心而为之听。若有人兮亦既修，宴衽席之言兮不知其子之齐圣。嘉孝子之心终无已兮，不忍忘初之戒命人则不语兮弦则语，客有变容而涕洟，奄不知哀之来处。悲乎痛哉！葛屦翦翦兮絺綌凉凉，衣则风兮车上霜，天云愁兮空山四野，竭九河湔涕痕兮，忽承睫其更下。嫠不忧其纬兮，恤楚社之不血食。尽子职而不我爱兮，终非父母之本心。天高地厚施莫报兮，固自有物以至今。雉雊鸡乳兮，麋鹿解角。天性则然兮，无有要约。哀号中野兮，於父母又何求。我行于野兮，不敢有履声。恐亲心为予动兮，是以有履霜之忧。古人之骨朽矣，匪斯今也。蹙然如动乎其指，浩然如生乎其心也。声音之发，勾其深也。枯薪三尺，惟学林也。",
            "comment": ""
        },
        {
            "title": "和谢公定河朔漫成八首",
            "content": "汉时水占十万顷，官寺民居皆浊河。岂必九渠亡故道，直缘穿凿用功多。",
            "comment": ""
        },
        {
            "title": "赠元发弟放言",
            "content": "亏功一篑，未成丘山。凿井九阶，不次水泽。行百里者半九十，小狐汔济濡其尾。故曰时乎，时不再来。终终始始，是谓君子。",
            "comment": ""
        },
        {
            "title": "寄晁元中十首",
            "content": "临川往长怀，神交可心晤。文章不经世，风期南山雾。化虫哦四时，悲喜各有故。吾独无间然，子规劝归去。",
            "comment": ""
        },
        {
            "title": "和谢公定河朔漫成八首",
            "content": "蛛蒙黄画屏初暗，尘涩金门锁不开。六十余年望琱辇，赭袍曾是映宫槐。",
            "comment": ""
        },
        {
            "title": "王立之以小诗送并蒂牡丹戏答二首",
            "content": "露曦风晚别春丛，拂掠残妆可意红。多病废诗仍止酒，可怜虽在与谁同。",
            "comment": ""
        },
        {
            "title": "戏答张秘监馈羊",
            "content": "细肋柔毛饱卧沙，烦公遣骑送寒家。忍令无罪充庖宰，留与儿童驾小车。",
            "comment": ""
        },
        {
            "title": "奉答谢公静与荣子邕论狄元规孙少述诗长韵",
            "content": "谢公遂如此，宰木已三霜。无人知句法，秋月自澄江。二子学迈俗，窥杜见牖窗。试斲郢人鼻，未免伤手创。蟹胥与竹萌，乃不美羊腔。自往见谢公，论诗得濠梁。世方尊两耳，未敢筑受降。丹穴凤凰羽，风林虎豹章。小谢有家法，闻此不听冰。相思北风恶，归雁落斜行。",
            "comment": ""
        },
        {
            "title": "观王熙叔唐本草书歌",
            "content": "少时草圣学锺王，意气欲齐韦与张。家藏古本数十百，千奇万怪常搜索。今得君家一卷书，始觉辛勤总无益。移灯近前拭眼看，精神高秀非人力。北风古树折巅崖，苍烟寒藤挂绝壁。逸气峥嵘驰万马，只字千金不当价。想初盘礡落笔时，毫端已与心机化。主人知是希世奇，但见姓氏无标题。自非高闲怀素不能此，何必更辨当年谁。",
            "comment": ""
        },
        {
            "title": "嗣深尚书弟晬日",
            "content": "骨秀已知骐骥子，性仁端是凤凰雏。不腾渥水称神俊，应出岐山作瑞符。渐指家人知姓字，试看屏上识之无。乃翁断狱多阴德，迳往高门待汝车。",
            "comment": ""
        },
        {
            "title": "寄李次翁",
            "content": "两断山川明，花深鸟乌乐。枯骨不沾名，古今同一壑。惟有在世时，聊厚不为薄。南箕与北斗，亲友多离索。斯文如旧欢，李侯极磊落。颇似元鲁山，用心抚疲弱。不以民为梯，俯仰无所怍。胸中种妙觉，岁晚期必获。然膏夜读书，见圣宜有作。文字寄我来，官邮远飞橐。世缘心已死，傥得万金药。",
            "comment": ""
        },
        {
            "title": "寄裴仲谟",
            "content": "交游二十年，义等亲骨肉。风雨漂我巢，公亦未有屋。寄声来问安，足音到空谷。我家辇毂下，薪桂炊白玉。在官与影俱，衣绽发曲局。天机行日月，春事勤草木。念公笃行李，野饭中道宿。惊沙卷旍旗，乌尾城角谡。骚骚家治具，夫子且归沐。作书寄後乘，为我遣臣仆。起居太夫人，并问相与睦。",
            "comment": ""
        },
        {
            "title": "南山罗汉赞十六首",
            "content": "佛记一切贤圣众，皆以无为有差别。如来乃至阿罗汉，同入涅盘三昧海。二乘设不见此理，是则波旬颠倒想。稽首迦诺迦伐蹉，看花结印同无相。",
            "comment": ""
        },
        {
            "title": "和程德裕颂五首",
            "content": "如来刹刹与尘尘，北斗南箕透法身。金粟默然轲好辩，唱歌须是帝乡人。",
            "comment": ""
        },
        {
            "title": "以酒渴爱江清作五小诗寄廖明略学士兼简初和",
            "content": "竹林文章伯，国士无与双。比来少制作，非以弱故降。景阳机中锦，犹衣被丘江。时时能度曲，秀句入新腔。",
            "comment": "【注释】原题：以酒渴爱江清作五小诗寄廖明略学士兼简初和父主簿 | 【注释】原题：以酒渴爱江清作五小诗寄廖明略学士兼简初和父主簿"
        },
        {
            "title": "颂取之左右逢其原",
            "content": "取之左右逢其原，香严腊月火烧山。对面谩人犹伫思，打得香严也是闲。",
            "comment": ""
        },
        {
            "title": "德孺五丈和之字诗韵难而愈工辄复和成可发一",
            "content": "且然聊尔耳，得也自知之。独笑真成梦，狂歌或似诗。照滩禽郭索，烧野得伊尼。早晚来同醉，僧窗卧虎皮。",
            "comment": "【注释】原题：德孺五丈和之字诗韵难而愈工辄复和成可发一笑 | 【注释】原题：德孺五丈和之字诗韵难而愈工辄复和成可发一笑"
        },
        {
            "title": "四休居士诗三首",
            "content": "一病能恼安乐性，四病长作一生愁。借问四休何所好，不令一点上眉头。",
            "comment": ""
        },
        {
            "title": "寄上叔父夷仲三首",
            "content": "关寒塞雪欲嗣音，燕雁拂天河鲤沈。百书不如一见面，几日归来两慰心。弓刀陌上望行色，儿女灯前语夜深。更怀父子东归得，手种江头柳十寻。",
            "comment": ""
        },
        {
            "title": "题大云仓达观台二首",
            "content": "瘦藤拄到风烟上，乞与游人眼豁开。不知眼界阔多少，白鸟飞尽青天回。",
            "comment": ""
        },
        {
            "title": "自咸平至太康鞍马间得十小诗寄怀晏叔原并问",
            "content": "四十垂垂老，文章岂更新。鼻端如可斲，犹拟为挥斤。",
            "comment": "【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵 | 【注释】原题：自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵"
        },
        {
            "title": "再次韵兼简履中南玉三首",
            "content": "李侯诗律严且清，诸生赓载笔纵横。句中稍觉道战胜，胸次不使俗尘生。山绕楼台钟鼓晚，江触石矶踸杵鸣。锁江主人能致酒，愿渠久住莫终更。",
            "comment": ""
        },
        {
            "title": "戏赠曹子方家凤儿",
            "content": "拣芽入汤狮子吼，荔子新剥女儿颊。凤郎但喜风土乐，不解生愁山叠叠。目如点漆射清扬，归时定自能文章。莫随闽岭三年语。转却中原万籁簧。",
            "comment": ""
        },
        {
            "title": "孙不愚引开元故事请为移春槛因而赠答",
            "content": "南陌东城处处春，不须移槛损天真。鬓毛欲白休辞饮，风雨无端只误人。鸟语提壶元自好，酒狂惊俗未应嗔。稍寻绿树为诗社，更藉残红作醉茵。",
            "comment": ""
        },
        {
            "title": "戏答陈元舆",
            "content": "平生所闻陈汀州，蝗不入境年屡丰。东门拜书始识面，鬓发幸未成老翁。官饔同盘厌腥腻，茶瓯破睡秋堂空。自言不复娥眉梦，枯淡颇与小人同。但忧迎笑花枝红，夜窗冷雨打斜风，秋衣沈水换薰笼。银屏宛转复宛转，意根难拔如薤本。",
            "comment": ""
        },
        {
            "title": "荆州即事药名诗八首",
            "content": "千里及归鸿，半天河影东。家人森户外，笑拥白头翁。",
            "comment": ""
        },
        {
            "title": "赠益阳成之主簿",
            "content": "两祖门中种阴德，名塞四海世有人。诸儿莫断诗书种，解有无双耸搢紳。人间卿相何足道，胸次诗书要不忘。男儿邂逅起屠钓，何如林下日月长。",
            "comment": ""
        },
        {
            "title": "题淡山岩二首",
            "content": "淡山淡姓人安在，徵君避秦亦不归。石门竹径几时有，琼台瑶室至今疑。回中明洁坐十客，亦可呼乐醉舞衣。阆州城南果何似，永州淡岩天下稀。",
            "comment": ""
        },
        {
            "title": "古乐府白紵四时歌",
            "content": "日晴桑叶绿宛宛，春蚕忽忽都成茧。缲车宛转头绪多，相思如此心乱何。少年志愿不成就，故年主人且恩旧。及河之清八月来，斗酒聊为社公寿。",
            "comment": ""
        },
        {
            "title": "和程德裕颂五首",
            "content": "山河大地目前机，棋按吹毛更不疑。万里无人无寸草，冻山亭上与谁欺。",
            "comment": ""
        },
        {
            "title": "萧子云宅",
            "content": "郁木坑头春鸟呼，云迷帝子在时居。风流扫地无寻处，只有寒藤学草书。",
            "comment": ""
        },
        {
            "title": "竹枝词二首",
            "content": "三峡猿声泪欲流，夔州竹枝解人愁。渠侬自有回天力，不学垂杨绕指柔。",
            "comment": ""
        },
        {
            "title": "书蔡秀才屏风颂四首任午岁",
            "content": "武宁县中蔡老子，能棋能酒又能诗。胸中百万多罗藏，不向人间说是非。",
            "comment": ""
        },
        {
            "title": "观化十五首",
            "content": "山回路转水深深，欲问津头谷鸟吟。隔岸野花随意发，小蹊犹忆去年寻。",
            "comment": ""
        },
        {
            "title": "五祖演禅师真赞",
            "content": "问道白云端，蹋著自家底。无心万事禅，一月千江水。路逢摩登伽，石上漫浇水。赤土画簸箕，也有第一义。谁言川藞磋，具相三十二。",
            "comment": ""
        },
        {
            "title": "蚁蝶图",
            "content": "胡蝶双飞得意，偶然毕命网罗。群蚁争数坠翼，策勋归去南柯。",
            "comment": ""
        },
        {
            "title": "戏题承天寺法堂前柏",
            "content": "树底蒲团禅老家，高僧倚坐日西斜。有人试问西来事，无处安排玉如意。方者风旛动不同，不道风幡境亦空。开口已非无问处，高僧不语人归去。",
            "comment": ""
        },
        {
            "title": "峨眉真人陈图南真赞",
            "content": "一藤出山，来正人纪。见艺祖太宗，曰天下定矣。如月在天，去来无疵。巍巍颀颀，为帝王师。圣哲肺腑，天人眉目。三峰遶宅，岁晚松菊。",
            "comment": ""
        },
        {
            "title": "乞锺乳于曾公衮",
            "content": "寄语曾公子，金丹几时熟。愿持锺乳粉，实此罄悬腹。遥怜蟹眼汤，已化鹅管玉。刀圭勿妄传，此物非碌碌。",
            "comment": ""
        },
        {
            "title": "和柳子玉官舍十首之心适堂",
            "content": "一屏一榻无俗尘，左置枯桐右开易。重门不闭谁往还，明月清风是相识。",
            "comment": ""
        },
        {
            "title": "庞道者名悟超赞",
            "content": "悟道识性，超凡入圣。文殊一源，普贤万行。",
            "comment": ""
        },
        {
            "title": "四休居士诗三首",
            "content": "无求不著看人面，有酒可以留人嬉。欲知四休安乐法，听取山谷老人诗。",
            "comment": ""
        },
        {
            "title": "和邢惇夫秋怀十首",
            "content": "相如用全赵，留侯开有汉。名登太山重，功略天下半。让颇封韩彭，事成群疑泮。天道当曲全，小智骜後患。",
            "comment": ""
        },
        {
            "title": "寄题安福李令先春阁",
            "content": "宫殿绕风烟，江山壮城郭。令君蓺桃蓺，面春筑飞阁。春至最先知，雨露偏花药。是日劝农桑，冰销土膏作。弦歌出县斋，裴回问民瘼。鸡犬声相闻，婴此簿领缚。安得携手嬉，烹茶煨鸭脚。",
            "comment": ""
        },
        {
            "title": "晓放汴舟",
            "content": "秋声满山河，行李在梁宋。川涂事鸡鸣，身亦逐群动。霜清鱼下流，橘柚入包贡。又持三十口，去作江南梦。",
            "comment": ""
        },
        {
            "title": "郭功父得杨次公家金书细字经求予作赞",
            "content": "为一□□□，□说妙莲华。清净法光明，透彻十二部。我□□□□，□□□曾说。是故秘密藏，藏在微尘中。有大□□□，□□□□卷。字义皆炳然，堂堂而秘密。或以糅□□，□□□□□。以其翰墨切，微细作佛事。胜眼若千□，□□□□海。说法从心起，复以心庄严。非小亦非大，□□众心量。水牛生象牙，堕在诸佛数。",
            "comment": ""
        },
        {
            "title": "戏赠米元章二首",
            "content": "我有玄晖古印章，印刓不忍与诸郎。虎儿笔力能江鼎，教字玄晖继阿章。",
            "comment": ""
        },
        {
            "title": "再次前韵",
            "content": "久狎渔樵作往还，晓风宫殿梦催班。邻娃似与春争道，酥滴花枝彩剪幡。",
            "comment": ""
        },
        {
            "title": "情人怨戏效徐庾慢体三首",
            "content": "障羞罗袂薄，承汗领巾红。晚风斜虿发，逸艳照窗笼。胡琴抱明月，宝瑟阵归鸿。倚壁生蛛网，年光如转蓬。",
            "comment": ""
        },
        {
            "title": "再和元礼春怀十首",
            "content": "回肠无奈别愁煎，待得鸾胶续断弦。最忆钱塘风物苦，西湖月落采菱船。",
            "comment": ""
        },
        {
            "title": "虚飘飘",
            "content": "虚飘飘，虚飘飘，花飞不到地，虹起漫成桥。入梦云千叠，游空绦万条。蜃楼百尺耸沧海，雁字一行书绛霄。虚飘飘，北人生命犹坚牢。",
            "comment": ""
        },
        {
            "title": "叔父给事挽词十首",
            "content": "晋地无戎卧贼曹，民兵赐笏解弓刀。六年讲武儒冠在，不踏金门著战袍。",
            "comment": ""
        },
        {
            "title": "寄别陈氏妹",
            "content": "西风吹天云，顷刻异秦越。叔子从天东，忽与同姓别。饯行在半涂，一食三四噎。遥遥马嘶断，芳草迷车辙。引襟满眼泪，回首寸心折。母氏孝且慈，爱养数毛发。诸儿恩至均，如指孰可齕。汝今始归人，绵绵比瓜瓞。中畦不灌溉，芳意还销歇。黄鸟止桑楚，南山采薇蕨。择归既甚明，寡取乃为悦。我开贤女传，须己为汝说。在宋在伯姬，洁身若冰雪。下堂失傅母，上堂就焚爇。吾尝嘉惠康，有妇皆明哲。刃力事耦耕，甘贫至同穴。彼於视三公，其犹吹一吷。雍容二南闲，此妇真豪杰。男儿何有哉，今壮而善耋。逢时秉钧轴，邂逅把旄钺。富贵多祸忧，朋党相媒蘖。等之彀中游，巧者未如拙。勿以贫贱故，事人不尽节。母仪尊圣善，妇道尚曲折。葛生晚萋萋，絺綌代裘褐。女工既有余，枕簟清烦暍。谁言淮蔡远，曾不以日月。跂予升高丘，伫望飞鸟灭。善怀诗所歌，行矣勿惜别。皇皇太史笔，期汝书英烈。",
            "comment": ""
        },
        {
            "title": "赠答晁次膺",
            "content": "次膺豪健如霜鹘，空拳误挂田犬牙。果输司空城旦作，付与步兵厨人家。野马横郊作凝水，牵牛引竹上寒花。无酒醉公不甚惜，诵公五字使人嗟。",
            "comment": ""
        },
        {
            "title": "和答魏道辅寄怀十首",
            "content": "雷行万物春，天震而地撼。闭塞成冬冰，楚越自肝胆。貂狐谅柔温，藜藿自羹糁。相思牛羊下，城鼓寒紞紞。",
            "comment": ""
        },
        {
            "title": "上权郡孙承议",
            "content": "公家簿领如鸡栖，私家田园无置锥。真成忍骂加餐饭，不如西江之水可乐饥。他人勤拙犹相补，身无功状堪上府。公诚遣骑束缚归，长随白鸥卧烟雨。",
            "comment": ""
        },
        {
            "title": "渡河",
            "content": "客行岁晚非远游，河水无情日夜流。去年排堤注东郡，诏使夺河还此州。忆昔冬行河梁上，飞雪千里曾冰壮。人言河源冻彻天，冰底犹闻沸惊浪。",
            "comment": ""
        },
        {
            "title": "压沙寺梨花",
            "content": "压沙寺後千株雪，长乐坊前十里香。寄语春风莫吹尽，夜深留与雪争光。",
            "comment": ""
        },
        {
            "title": "听宋宗儒摘阮歌",
            "content": "翰林尚书宋公子，文采风流今尚尔。自疑耆域是前身，囊中探丸起人死。貌如千岁枯松枝，落魄酒中无定止。得钱百万送酒家，一笑不问今余几。手挥琵琶送飞鸿，促弦聒醉惊客起。寒虫催织月笼秋，独雁叫群天拍水。楚国羁臣放十年，汉宫佳人嫁千里。深闺洞房语恩怨，紫燕黄鹂韵桃李。楚狂行歌惊市人，渔父拿舟在葭苇。问君枯木著朱绳，何能道人意中事。君言此物传数姓，玄璧庚庚有横理。闭门三月传国工，身今亲见阮仲容。我有江南一丘壑，安得与君醉其中，曲肱听君写松风。",
            "comment": ""
        },
        {
            "title": "登南禅寺怀裴仲谋",
            "content": "茅亭风入葛衣轻，坐见山河表里清。归燕略无三月事，残蝉犹占一枝鸣。天高秋树叶公邑，日暮碧云樊相城。别後寄诗能慰我，似逃空谷听人声。",
            "comment": ""
        },
        {
            "title": "新凉示同学",
            "content": "西风先自无消息，忽上青林报秋色。天高月明露泥泥，团扇已从蛛网织。蛩螿何苦不自聊，入我夜床鸣唧唧。似言冰雪催授衣，今者不乐君发白。春深花落病在床，永夏过眼等虚掷。卷帘昨暮得新凉，空堂呼灯照几席。岂无熟书试一读，欲似平生不相识。今日明日相寻来，百年青天过鸟翼。夜阑叹息仰屋梁，废弃寝膳思无益。吾徒奈何纵嫚游，君不见禹重寸阴轻尺璧。",
            "comment": ""
        },
        {
            "title": "蒲团座赞",
            "content": "谓余轮邪，吾不随尔驰逐；谓予扇邪，吾不乱尔寒燠。宽燥厚缓者，老人之养安；质朴自然者，野人之无欲。娱尔以贝叶铜瓶，文尔以绳床筇竹。跏趺主人百不能，一裘一葛□□□。",
            "comment": ""
        },
        {
            "title": "走笔谢王朴居士拄杖",
            "content": "投我木瓜霜雪枝，六年流落放归时。千岩万壑须重到，脚底危时幸见持。",
            "comment": ""
        },
        {
            "title": "万州太守高仲本宿约游岑公洞而夜雨连明戏作",
            "content": "蓬窗高卧雨如绳，恰似糟床压酒声。今日岑公不能饮，吾侪闻健且频倾。",
            "comment": "【注释】原题：万州太守高仲本宿约游岑公洞而夜雨连明戏作二首 | 【注释】原题：万州太守高仲本宿约游岑公洞而夜雨连明戏作二首"
        },
        {
            "title": "同吉老饮清平戏作集句",
            "content": "飞盖相追随，携手共行乐。我有一樽酒，聊厚不为薄。珍木郁苍苍，众鸟欣有托。密竹使迳迷，初篁包绿箨。有渰兴南岑，森森散雨足。万物生光辉，夕阳暧平陆。蚕月观时暇，振衣聊踯躅。沈迷簿领书，未尝废邱壑。王度日清夷，镇俗在简约。人生非金石，亲友多零落。漆园有傲吏，君平独寂寞。所愿从之游，逝者如可作。",
            "comment": ""
        },
        {
            "title": "和邢惇夫秋怀十首",
            "content": "曩时高唐客，暮雨朝行云。阴居怀天匹，楚观梦纷纭。我欲睹光仪，斋明炷炉薰。天高万物肃，谁为帝子魂。",
            "comment": ""
        },
        {
            "title": "王厚颂二首",
            "content": "夕阳尽处望清闲，想见千岩细菊斑。人得交游是风月，天开图画即江山。",
            "comment": ""
        },
        {
            "title": "宿黄州观音院钟楼上",
            "content": "钟鸣山川晓，露下星斗湿。老夫梳白头，潘何埙篪集。",
            "comment": ""
        },
        {
            "title": "戏赠张叔甫",
            "content": "团扇复团扇，因风托方便。衔泥巢君屋，双燕令人羡。张公子，时相见。张公一生江海客，文章献纳麒麟殿。文采风流今尚存，看君不合长贫贱。醉中往往爱逃禅，解道澄江静如练。淮南百宗经行处，携手落日回高宴。城上乌，尾毕逋。尘沙立暝途，惟有摩尼珠。云梦泽南州，更有赤须胡。与君歌一曲，长铗归来乎。出无车，食无鱼。不须闻此意惨怆，幸是元无免破除。脱吾帽，向君笑。有似山开万里云，论心何必先同调。河之水，去悠悠。将家就鱼米，四海一扁舟。头陀云外多僧气，直到湖南天尽头。潭府邑中甚淳古，还如何逊在扬州。但得长年饱吃饭，苦无官况莫来休。",
            "comment": ""
        },
        {
            "title": "和刘景文",
            "content": "追随城西园，残暑欲退席。夜凉雨新休，城谯挂苍璧。佳人携手嬉，调笑忘日夕。刘侯本将家，今为读书客。诗名二十年，风雅自推激。牛铎调黄锺，薪余合琴瑟。食无千户封，句有万人敌。颇类邺侯家，连墙架书册。残编汲县冢，半隶鸿都壁。渠成亦秦利，愿公多购获。竟须卜比邻，劳苦相饮食。身有小丑女，已自喜翰墨。要传未见书，遮眼差有益。人生但安乐，券外岂吾力。分鹿谁觉梦，亡羊路南北。公今百寮底，雪发不胜帻。爱公欲湔拂，顾我已头白。",
            "comment": ""
        },
        {
            "title": "洪范以不合俗人题厅壁二绝句次韵和之",
            "content": "埋没高才筑钓间，风云未会要鲵桓。南康郡下参军耳，付与红尘白眼看。",
            "comment": ""
        },
        {
            "title": "见子瞻粲字韵诗和答三人四返不困而愈崛奇辄",
            "content": "公才如洪河，灌注天下半。风日未尝撄，昼夜圣所叹。名世二十年，穷无歌舞玩。入宫又见妒，徒友飞鸟散。一饱事难谐，五车书作伴。风雨暗楼台，鸡鸣自昏旦。虽非锦绣赠，欲报青玉案。文似离骚经，诗窥关雎乱。贱生恨学晚，曾未奉巾盥。昨蒙双鲤鱼，远托郑人缓。风义薄秋天，神明还旧贯。更磨荐祢墨，推挽起疲懦。忽忽未嗣音，微阳归候炭。仁风从东来，拭目望斋馆。鸟声日日春，柳色弄晴暖。漫有酒盈樽，何因见此粲。",
            "comment": "【注释】原题：见子瞻粲字韵诗和答三人四返不困而愈崛奇辄次韵寄彭门三首 | 【注释】原题：见子瞻粲字韵诗和答三人四返不困而愈崛奇辄次韵寄彭门三首"
        },
        {
            "title": "罗汉南公塔颂",
            "content": "一点墨漆，元无缝罅。罗汉云居，天上天下。出入奋迅，三界无家。以除恼禅，打鼓弄琵琶。沈却法船，留下戽斗。欲得不沈，戽乾劄漏。",
            "comment": ""
        },
        {
            "title": "塞上曲",
            "content": "十月北风燕草黄，燕人马肥弓力强。虎皮裁鞍鵰羽箭，射杀山阴双白狼。青毡帐高雪不湿，击鼓传觞令行急。戎王半醉拥貂裘，昭君犹抱琵琶泣。",
            "comment": ""
        },
        {
            "title": "放言十首",
            "content": "废兴宜有命，得失但自知。踽踽众所忌，悠悠谁与归。吾义苟不存，岂更月攘鸡。风清闻鹤唳，想见南山栖。",
            "comment": ""
        },
        {
            "title": "新息渡淮",
            "content": "京尘无处可轩眉，照面淮滨喜自知。风里麦苗连地起，雨中杨树带烟垂。故林归计嗟迟暮，久客平生厌别离。落日江南采蘋去，长歌柳恽洞庭诗。",
            "comment": ""
        },
        {
            "title": "叔父给事挽词十首",
            "content": "更生苦讼石中书，宰掾非人欲引裾。两猾论兵几败国，同时御史更谁如。",
            "comment": ""
        },
        {
            "title": "王文恭公挽词二首",
            "content": "先皇凭玉几，末命寄元勋。宾日行黄道，攀髯上白云。四时成岁律，五色补天文。不谓堂堂去，今为马鬣坟。",
            "comment": ""
        },
        {
            "title": "古风寄周元翁",
            "content": "周元翁，古人风。诗书苦，作字工。允有德，自琢砻。观古人，怨慧聪。眼欲盲，耳欲聋。黄落後，期君同。",
            "comment": ""
        },
        {
            "title": "鄂州节推陈荣绪惠示沿檄崇阳道中六诗老懒不",
            "content": "蟠空作风雨，发地鸣鼓吹。日晴四无人，声在高林际。伊优儿女语，蹇浅市井议。我欲抱七弦，写此以卒岁。",
            "comment": "【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之道中闻松声 | 【注释】原题：鄂州节推陈荣绪惠示沿檄崇阳道中六诗老懒不能追韵辄自取韵奉和之道中闻松声"
        },
        {
            "title": "戏赠南安倅柳朝散",
            "content": "柳侯风味晚相见，衣袂颇薰荀令香。桃李能言妙歌舞，樽前一曲断人肠。洞庭归客有佳句，庾岭梅花如小棠。乘兴高帆少相待，淮湖秋月要传觞。",
            "comment": ""
        },
        {
            "title": "雪後登南禅茅亭简张仲谋二首",
            "content": "雪後凭高望洛都，万峰遮眼白模糊。相将阆苑楼台上，展尽山阴水墨图。",
            "comment": ""
        },
        {
            "title": "学许氏说文赠诸弟",
            "content": "六书章句苦支离，非复黄神太古时。鸟迹虫纹皆有法，犹胜双陆伴儿嬉。",
            "comment": ""
        },
        {
            "title": "杂言赠罗茂衡",
            "content": "嗟来茂衡，学道如登。欲与天地为友，欲与日月并行。万物峥嵘，本由心生。去子之取舍与爱僧，惟人自缚非天黥。堕子筋骨，堂堂法窟。九邱四溟，同一眼精。不改五官之用，而透声色；常为万物之宰，而无死生。念子坐幽室，炉香思青冥。是谓蛰虫欲作，吾惊之以雷霆。",
            "comment": ""
        },
        {
            "title": "戏呈闻善二兄",
            "content": "匏悬篱落鸦窥井，草上阶除雪衮风。想得尊前欹醉帽，浑家儿女笑山公。",
            "comment": ""
        },
        {
            "title": "文安国挽词二首",
            "content": "平生翰墨学，空走使臣车。瞿令能苍史，归公好古书。秦山刊日月，周鼓颂畋渔。不见龙蛇笔，新乾研滴蜍。",
            "comment": ""
        },
        {
            "title": "戏呈峨眉僧正简之颂",
            "content": "普贤菩萨不来，山谷老人不去。夜来月上胜峰，说尽萨提露布。惊起峨眉衲子，脚酸不到中路。杜鹃识甚闹忙，刚道不如归去。",
            "comment": ""
        },
        {
            "title": "韩献肃公挽词三首",
            "content": "物产原希世，风流更折冲。决疑京兆尹，富国大司农。远业终三事，仁声达九宗。方祈酌周斗，何意辍秦舂。",
            "comment": ""
        },
        {
            "title": "黄颍州挽词三首",
            "content": "恭惟同自出，累世复通家。惠沫沾枯涸，忠规补过差。胸中明玉石，仕路困风沙。尚有平生酒，秋原洒菊花。",
            "comment": ""
        },
        {
            "title": "观化十五首",
            "content": "一原风俗异衣裘，流落来从绵上州。未到清明先禁火，还依桑下系千秋。",
            "comment": ""
        },
        {
            "title": "范蜀公挽词二首",
            "content": "信道虽常尔，知人乃独亨。书林身老大，谏纸字攲倾。鳌去三山动，人危五鼎烹。保全天子圣，几杖送余生。",
            "comment": ""
        },
        {
            "title": "以右军书数种赠邱十四",
            "content": "邱郎气如春景晴，风暄百果草木生。眼如霜鹘齿玉冰，拥书环坐爱窗明。松花泛砚摹真行，字身藏颖秀劲清，问谁学之果兰亭。我昔颇复喜墨卿，银勾虿尾烂箱籯，赠君铺案黏曲屏。小字莫作痴冻蝇，乐毅论胜遗教经。大字无过瘗鹤铭，官奴作草欺伯英。随人作计终後人，自成一家始逼真。卿家小女名阿潜，眉目似翁有精神。试留此书他日学，往往不减卫夫人。",
            "comment": ""
        },
        {
            "title": "去贤斋",
            "content": "争名朝市鱼千里，观道诗书豹一班。末俗风波尤浩渺，古人廉陛厘跻攀。螗螂怒臂当车辙，鹦鹉能言著鏁关。顾我安知贤者事，松风永日下帘间。",
            "comment": ""
        },
        {
            "title": "题宗室大年画二首",
            "content": "轻鸥白鹭定吾友，翠柏幽篁是可人。海角逢春知几度，卧游到处总伤神。",
            "comment": ""
        },
        {
            "title": "叔父给事挽词十首",
            "content": "陇上千山汉节回，扫除民蜮不为灾。蜀茶总入诸蕃市，胡马常从万里来。",
            "comment": ""
        },
        {
            "title": "题太和南塔寺壁",
            "content": "熏炉茶鼎暂来同，寒日鸦啼柿叶风。万事尽还杯酒里，百年俱在大槐中。",
            "comment": ""
        },
        {
            "title": "甯子与追和予岳阳楼诗复次韵二首",
            "content": "去年新霁独凭栏，山似樊姬拥髻鬟。个里宛然多事在，世间摇望但云山。",
            "comment": ""
        },
        {
            "title": "送张天觉得登字",
            "content": "张侯起巴渝，翼若垂天鹏。历诋汉诸公，霜风拂觚棱。去国行万里，淡如云水僧。归来头亦白，小试不尽能。湖海尚豪气，有人议陈登。持节三晋邦，典刑寄哀矜。公家有闲日，禅窟问香灯。因来叙行李，斩寄老崖藤。",
            "comment": ""
        },
        {
            "title": "洪范以不合俗人题厅壁二绝句次韵和之",
            "content": "寂寥吾道付万世，忍向时人觅赏音。搔首金城西万里，樽前从此叹人琴。",
            "comment": ""
        },
        {
            "title": "再次韵和吉老",
            "content": "今日仆姑晴自语，愁阴前日雪铺床。三冬一雨禾头湿，百斛几痕牛领疮。民欲与翁归作腊，公方无事可开场。相勤冻坐真成恶，愧我偷闲饱太仓。",
            "comment": ""
        },
        {
            "title": "寄傅君倚同年",
            "content": "有情清江水，东下投豫章。故人江上居，不寄书一行。相思对明月，谈笑如清光。向风长叹息，孤雁起寒塘。倾写郁结怀，因之东南翔。姑氏有淑质，幽林兰静芳。愿因奉箕帚，蘋藻羞烝尝。念君方策名，要津迈腾骧。引车入里门，观者塞路旁。雝雝求匹好，羔雁委潘杨。顾惟蓬茅陋，岂能屈东床。眷言南鸣雁，七子伊在桑。幸缘一日雅，结好永不忘。",
            "comment": ""
        },
        {
            "title": "枯骨颂",
            "content": "清扬巧笑倾人城，骄气矜色增我慢。无始时来生死趣，八万苦业所依止。皮肤落尽露拴索，一切虚诳法现前。不见全牛可下刀，无垢光明本三昧。",
            "comment": ""
        },
        {
            "title": "题阳关图二首",
            "content": "断肠声里无形影，画出无声亦断肠。想得阳关更西路，北风低草见牛羊。",
            "comment": ""
        },
        {
            "title": "和孙公善李仲同金樱饵唱酬二首",
            "content": "人生欲长存，日月不肯迟。百年风吹过，忽成甘蔗滓。传闻上世士，烹饵草木滋。千秋垂绿发，每恨不同时。李侯好方术，肘後探神奇。金樱出皇坟，刺橐览霜枝。寒窗司火候，古鼎冻胶饴。初尝不可口，醇酒和味宜。至今身七十，孺子色不衰。田中按耘鉏，孙息亲抱持。却笑邻舍公，未老须杖藜。",
            "comment": ""
        },
        {
            "title": "赠刘静翁颂四首",
            "content": "净名庞老摠垂须，君幸元无免破除。心若出家身若住，何须更觅剃头书。",
            "comment": ""
        },
        {
            "title": "杂诗",
            "content": "古风萧索不言归，贫贱交情富贵非。世祖本无天下量，子陵何慕钓鱼矶。",
            "comment": ""
        },
        {
            "title": "画牧牛赞",
            "content": "鼻之柔也，以绳牧之。心之柔也，以道牧之。纵而不蹊人之田，其谁早服之。",
            "comment": ""
        },
        {
            "title": "谢王子予送橄榄",
            "content": "方怀味谏轩中果，忽见金盘橄榄来。想共余甘有瓜葛，苦中真味晚方回。",
            "comment": ""
        },
        {
            "title": "古豪侠行赠魏邻几",
            "content": "翩翩魏公子，恐是信陵君。高义动衰俗，孤标对层云。风吹棠棣花，一枝落夷门。俯仰少颜色，萧萧烟景昏。已朽朱亥骨，侯嬴无子孙。众中气轩昂，把臂输肺肝。沃之红鹦鹉，载以乌贺兰。门前马嘶急，我弟勿扣关。谓言空中落，逆旅有仁人。老母一解颜，万金难报恩。琅玕乃未赠，交好如弟昆。",
            "comment": ""
        },
        {
            "title": "摩诘画",
            "content": "丹青王右辖，诗句妙九州。物外常独往，人间无所求。袖手南山雨，辋川桑柘秋。胸中有佳处，泾渭看同流。",
            "comment": ""
        },
        {
            "title": "戏题曾处善尉厅二首不动庵",
            "content": "茅茨中安一床寂，天女原非世间色。道人今日八关斋，莫散花来染衣祴。",
            "comment": ""
        },
        {
            "title": "喜太守毕朝散致政",
            "content": "膏火煎熬无妄灾，就阴息迹信明哉。功名富贵两蜗角，险阻艰难一酒杯。百体观来身是幻，万夫争处首先回。胸中元有不病者，记得陶潜归去来。",
            "comment": ""
        },
        {
            "title": "大风",
            "content": "霜重天高日色微，颠狂红叶上阶飞。北风不惜江南客，更入破窗吹客衣。",
            "comment": ""
        },
        {
            "title": "同钱志仲饭藉田钱孺文官舍",
            "content": "帝藉开千亩，农功先九州。王孙守耒耜，吏隐极风流。永夏丰草木，五云卫郊丘。牛羊卧篱落，宾客解衣裘。汲井羞热啜，挽溪供甘柔。倒靫收莲的，剖蚌煮鸿头。野日草光合，水风荷气浮。稻畦下白鹭，林樾应鸣鸠。主人发清赏，况复佳同游。归扇障小雨，真成一赐休。",
            "comment": ""
        },
        {
            "title": "以团茶洮州绿石砚赠无咎文潜",
            "content": "晁子智囊可以括四海，张子笔端可以回万牛。自我得二士，意气倾九州。道山延阁委竹帛，清都太微望冕旒。贝宫胎寒弄明月，天网下罩一日收。此地要须无不有，紫皇访问富春秋。晁无咎，赠君越侯所贡苍玉璧，可烹玉尘试春色。浇君胸中过秦论，斟酌古今来活国。张文潜，赠君洮州绿石含风漪，能淬笔锋利如锥。请书元佑开皇极，第入思齐访落诗。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "伤心祠下亭，在时公燕处。临水不相猜，江鸥会人语。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "南安岩主定应大师真赞",
            "content": "定光古佛，不显其光。古锥透穿，大千以为囊。卧像出家，西峰参道。亦俗亦真，一体三宝。彼逆我顺，彼顺我逆。过即追求，虚空鸟迹。驱使草木，教诲蛇虎。愁霖出日，枯旱下雨。无男得男，无女得女。法法如是，谁夺谁予。令君威怒，免我伽梨。既而释之，遂终白衣。白帽素履，须发皤皤。寿八十二，与世同波。穷岩草木，枯腊风雨。七闽香光，家以为祖。萨埵御天，宋有万姓。乃锡象服，名曰定应。",
            "comment": ""
        },
        {
            "title": "和陈君仪读太真外传五首",
            "content": "梁州一曲当时事，记得曾拈玉笛吹。端正楼空春昼永，小桃犹学淡燕支。",
            "comment": ""
        },
        {
            "title": "秋冬之间鄂渚绝市无蟹今日偶得数枚吐沫相濡",
            "content": "勃窣媻跚烝涉波，草泥出没尚横戈。也知觳觫元无罪，奈此尊前风味何。",
            "comment": "【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首 | 【注释】原题：秋冬之间鄂渚绝市无蟹今日偶得数枚吐沫相濡乃可悯笑戏成小诗三首"
        },
        {
            "title": "甯子与追和予岳阳楼诗复次韵二首",
            "content": "轩皇乐罢拱朝班，天地为家不闭关。惟有金炉紫烟起，至今留作御前山。",
            "comment": ""
        },
        {
            "title": "伤歌行四首",
            "content": "草木摇落天沉阴，蟋蟀为我商声吟。高明从来畏鬼瞰，贫贱不能全孝心。蚤知义利有轻重，积羽何翅一钩金。莫悲归妹无锦绣，但愿教儿和瑟琴。",
            "comment": ""
        },
        {
            "title": "息暑岩",
            "content": "水墨古画山石屏，雷起龙蛇枯木藤。石囊嵌空自宫室，六月卷簟来曲肱。松风琴瑟心可写，水寒瓜李嚼明冰。却登夏畦视耘耔，烘颜炙背栖苍蝇。闻道九衢尘作雾，乌靴席帽如馈蒸。归尝玉粒不敢饱，高车驷马何能乘。",
            "comment": ""
        },
        {
            "title": "赠李辅圣",
            "content": "交盖相逢水急流，八年今复会荆州。已回青眼追鸿翼，肯使黄尘没马头。旧管新收几妆镜，流行坎止一虚舟。相看绝叹女博士，笔研管弦成古丘。",
            "comment": ""
        },
        {
            "title": "以椰子茶瓶寄德孺二首",
            "content": "硕果霣林梢，可以代悬匏。携持二十年，煮茗当酒肴。我今御魑魅，学打衲僧包。聊持坚重器，遗我金石交。",
            "comment": ""
        },
        {
            "title": "求范子默染鸦青纸二首",
            "content": "深如女发兰膏罢，明似山光夜月余。为染溪藤三百个，待渠湔拂一床书。",
            "comment": ""
        },
        {
            "title": "题杜盘涧叟冥鸿亭",
            "content": "少陵杜鸿渐，颇薰知见香。风流有诸孙，结屋庐山阳。藉交游侠窟，猎艳少年场。光怪惊邻里，收身反摧藏。江湖拍天流，罗网盖稻粱。安能衍衍饱，遂欲冥冥翔。畏影走万里，不如就阴凉。亭东亭西渺烟水，稻田衲子交行李。古灵庵下倚寒藤，莫向明窗钻故纸。",
            "comment": ""
        },
        {
            "title": "入穷巷谒李材叟翘叟戏赠兼简田子平三首",
            "content": "只可阕中安止止，谁能铁里斗铮铮。田多谷少无人会，譬似无田过一生。",
            "comment": ""
        },
        {
            "title": "题小景扇",
            "content": "草色青青柳色黄，桃花零落杏花香。春风不解吹愁却，春日偏能惹恨长。",
            "comment": ""
        },
        {
            "title": "荆南签判向和卿用予六言见惠次韵奉酬四首",
            "content": "仕宦初不因人，富贵方来逼身。要是出群拔萃，乃成威凤祥麟。",
            "comment": ""
        },
        {
            "title": "云居佑禅师烧香颂",
            "content": "一身入定千身出，云居不打这鼓笛。虎驮太华入高丽，波斯鼻孔撑白日。",
            "comment": ""
        },
        {
            "title": "以同心之言其臭如兰为韵寄李子先",
            "content": "俗士得失重，舍龟观朵颐。六经成市道，驵侩以为师。吾学淡如水，载行欲安之。惟有无心子，白云相与期。",
            "comment": ""
        },
        {
            "title": "戏题小雀捕飞虫画扇",
            "content": "小虫心在一啄间，得失与世同轻重。丹表妙处不可传，轮扁斲轮如此用。",
            "comment": ""
        },
        {
            "title": "九日对菊有怀粹老在河上四首",
            "content": "碧窗闲杀春风手，古柳堤莺几日回。纵有黄花堪对酒，应无红袖与传杯。",
            "comment": ""
        },
        {
            "title": "赠李彦深",
            "content": "琼枝虽疗渴，萱草忘人忧。李君气萧萧，翠竹摇清秋。步竹来过门，日色在帘钩。开云睹白雉，临水对虚舟。言少常造极，色夷似无求。醉尉厅索寞，寒泉沃茶瓯。四坐愁水厄，并缾犹屡投。斮锡碎玉札，闲荐当众羞。微物不足贵，且延君少留。行役阻相见，心如旆悠悠。春鱼出清涔，社酒欲胜篘。时来得晤语，呼客尽更筹。",
            "comment": ""
        },
        {
            "title": "和邢惇夫秋怀十首",
            "content": "今日吕虢州，堂堂古遗直。许国输九死，补天鍊五色。颇修谏员缺，人寿无金石。西风壮夫泪，多为程颢滴。",
            "comment": ""
        },
        {
            "title": "陪师厚游百花洲盘礴范文正祠下道羊昙哭谢安",
            "content": "羊生但著鞭，勿哭西州门。故有不亡者，南山相与存。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "再用前韵赠子勉四首",
            "content": "行要争光日月，诗须皆可紘歌。著鞭莫落人後，百年风转蓬科。",
            "comment": ""
        },
        {
            "title": "和宣叔乞笋伽陀二颂",
            "content": "收夏筤，四月尾。雨班班，雷虺虺。茧栗幡，觳死。数寺来，勤老子。或遭骂，墙有耳。",
            "comment": ""
        },
        {
            "title": "为慧林冲禅师烧香颂三首",
            "content": "多年破衲不胜针，一曲胡笳无古今。往日闻韶独忘味，守株人在月西沈。",
            "comment": ""
        },
        {
            "title": "送曹子方福建路运判兼简运使张仲谋",
            "content": "曹侯黄须便弓马，从军赋诗横槊间。阿瞒文武如兕虎，远孙风气犹斑斑。昨解弓刀丞太仆，坐看收驹十二闲。远方不异辇毂下，诏遣中使哀恫鳏。吾闻斯民病盐策，天有雨露东南乾。谢君论河秉禹贡，诘难蠭起安如山。老郎不作患失计，凛然宜著侍臣冠。愿公不落谢君後，江湖以南尚少宽。百城阅人如阅马，泛驾亦要知才难。盐车之下有绝足，败群勿纵为民残。官焙荐璧天解颜，瀹汤试春聊加餐。子鱼通印蚝破山，不但蕉黄荔子丹。道逢使者汉郎官，清溪弭节问平安。天子命我参卿事，奋然相对亦可欢。回波一醉嘲栲栳，山驿官梅破小寒。",
            "comment": ""
        },
        {
            "title": "柳闳展如子瞻甥也其才德甚美有意于学故以桃",
            "content": "八方去求道，渺渺困多蹊。归来坐虚室，夕阳在吾西。君今秣高马，夙驾先鸣鸡。慎勿取我语，亲行乃不迷。",
            "comment": "【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之 | 【注释】原题：柳闳展如子瞻甥也其才德甚美有意于学故以桃李不言下自成蹊八字作诗赠之"
        },
        {
            "title": "庭坚得邑太和六舅按节出同安邂逅于皖公溪口",
            "content": "德人心寂寥，立朝实庄语。虎节坐山城，孤云犹能雨。文章被甥侄，孝友谐妇女。偃息一亩宫，植梅当歌舞。",
            "comment": "【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首 | 【注释】原题：庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜复此对床眠别後觉斯言可念列置十字字为八句寄呈十首"
        },
        {
            "title": "题画鹅雁二首",
            "content": "驾鹅引颈回，似我胸中字。右军数能来，不为口腹事。",
            "comment": ""
        },
        {
            "title": "行迈杂篇六首",
            "content": "村落人家桃李枝，无言气味亦依依。可怜憔悴蓬蒿底，蜂蝶不知春又归。",
            "comment": ""
        },
        {
            "title": "头陀赞",
            "content": "梵语头陀，华言抖擞。净一真心，振三毒垢。如来亲试，迦叶称首。圣教推崇，哲人遵守。衣三食四，住处五名。曰十二行，对治修行。十三或八，要以三并。练磨三境，摄化三乘。起四欢喜，行四圣种。以戒为基，止观相踵。大矩崇规，链金烹矿。号菩萨僧，志惟坚勇。知足少欲，伏我受根。无取无著，情绝所存。若有赞者，同赞世尊。续佛慧命，开佛正门。在昔能仁，嘱付弥勒。守护三宝，後五百岁。弥勒称扬，此行为最。适当其时，应身出世。阿兰若处，作众依归。则先贤轨，发薙肩垂。白麻劫贝，不随染衣。表如玉雪，不受尘泥。心寂为禅，心净为教。内外相应，方名修道。事贵简严，理惟幽奥。不具信根，玄关莫造。祈生兜率，天乐非贪。菩提熏种，慈氏言参。其或超越，罔假司南。十方法界，同我伽蓝。",
            "comment": ""
        },
        {
            "title": "朱道人下世",
            "content": "桑户居然同物化，青灯犹在读书檠。身如陌上狂风过，心似夜来新月明。",
            "comment": ""
        },
        {
            "title": "宋夫人挽词",
            "content": "往岁涂宫暗碧纱，倾城出祖路人嗟。松柟峰下迁华寝，雪月光中咽晓笳。有子今为二千石，同州才数两三家。儿孙满地厥衣举，不见归时桃李华。",
            "comment": ""
        },
        {
            "title": "和蒲泰亨四首",
            "content": "玉座天开旋北斗，清班鸟散落余花。有人难立百官上，不为庙中羔兔蛙。",
            "comment": ""
        },
        {
            "title": "寄晁元中十首",
            "content": "山公怀冱渭，浚冲遭鉴赏。代岂无若人，吹嘘青云上。念君如济水，抱清伏泉壤。行潦酌尊彝，吾犹恃源往。",
            "comment": ""
        },
        {
            "title": "和李文伯暑时五首之蕲蕈",
            "content": "吾家笛竹簟，旧物最所惜。当年楚山秋，林下千金得。寒光不染著，敻与尘泥隔。落日照江波，依稀比颜色。",
            "comment": ""
        },
        {
            "title": "金陵",
            "content": "豪士阻江海，瓜分域中权。真人开关梁，曾不费一弦。六朝妙人物，蔓草萦寒烟。至今哀江南，咏歌在渔船。穷山虎豹穴，磨衲拥高年。青天行日月，坐搅磨蚁旋。身将时共晚，道与世相捐。犹能揽壮观，巨浸朝百川。",
            "comment": ""
        },
        {
            "title": "观化十五首",
            "content": "红罗步障三十里，忆得南溪踯躅花。马上春风吹梦去，依稀人摘雨前茶。",
            "comment": ""
        },
        {
            "title": "稚川约晚过进叔次前韵赠稚川并呈进叔",
            "content": "人骑一马钝如蛙，行向城东小隐家。道上风埃迷皂白，堂前水竹湛清华。春归河曲定寒食，公到江南应削瓜。樽酒光阴俱可惜，端须连夜发园花。",
            "comment": ""
        },
        {
            "title": "竹颂",
            "content": "深根藏器时，寸寸抱奇节。遭时上风云，故可傲冰雪。",
            "comment": ""
        },
        {
            "title": "题安福李令朝华亭",
            "content": "丹楹刻桷上峥嵘，表里江山路眼平。晓日成霞张锦绮，青林多露缀珠缨。人如旋磨观群蚁，田似围棋据一枰。对案昏昏迷簿领，暂来登览见高明。",
            "comment": ""
        },
        {
            "title": "戏答仇梦得承制二首",
            "content": "横槊不为万骑先，传杯把笔过年年。怀中黄石闲三略，道上青旗漫百篇。",
            "comment": ""
        },
        {
            "title": "子范徼巡诸乡捕逐群盗几尽辄作长句劳苦行李",
            "content": "白发尉曹能挽弓，著鞭跨马欲生风。乃兄本是文章伯，此老真成矍铄翁。枹鼓诸村宵警报，牛羊几处暮牢空。得公万户开门卧，看取三年治最功。",
            "comment": ""
        },
        {
            "title": "辱粹道兄弟寄书久不作报以长句谢不敏",
            "content": "病癖无堪吾懒书，交亲情分岂能疏。深惭烟际两鸿雁，遗我罾中双鲤鱼。故国青山长极眼，今年白发不胜梳。几时得计休官去，笋叶裹茶同趁虚。",
            "comment": ""
        },
        {
            "title": "谢杨履道送银茄四首",
            "content": "藜藿盘中生精神，珍蔬长蒂色胜银。朝来盐醯饱滋味，已觉瓜瓠漫轮囷。",
            "comment": ""
        },
        {
            "title": "贾天锡惠宝薰乞诗多以兵卫森画戟燕寝凝清香",
            "content": "贾侯怀六韬，家有十二戟。天资喜文事，如我有香癖。",
            "comment": "【注释】原题：贾天锡惠宝薰乞诗多以兵卫森画戟燕寝凝清香十字作诗报之 | 【注释】原题：贾天锡惠宝薰乞诗多以兵卫森画戟燕寝凝清香十字作诗报之"
        },
        {
            "title": "再次韵呈廖明略",
            "content": "吾观三江五湖口，汤汤谁能议升斗。物诚有之士则然，晚得廖子喜往还。学如云梦吞八九，文如壮士开黄间。十年呻吟江湖上，青枫白鸥付心赏。未减北郭汉先生，五府交书不到城。相者举肥骥空老，山中无人桂自荣。君既不能如锺世美，匦函上书动天子。且向华阴郡下作参军，要令公怒令公喜。君不见晁家乐府可管弦，惜无倾城为一弹。从军补掾百僚底，九关虎豹何由攀。男儿身健事未定，且莫著书藏名山。",
            "comment": ""
        },
        {
            "title": "太和奉呈吉老县丞",
            "content": "山拥鸠民县，江横决事厅。土风尊健讼，吏道要繁刑。觟今无种，蒲卢教未形。里多齐瞯氏，材谢宋庖丁。令尹三年课，斯人万物灵。吾方师岂弟，僚友助丹青。",
            "comment": ""
        },
        {
            "title": "赠秦少仪",
            "content": "汝南许文休，马磨自衣食。但闻郡功曹，满世名籍籍。渠命有显晦，非人作通塞。秦氏多英俊，少游眉最白。颇闻鸿雁行，笔皆万人敌。吾早知有靓，而不知有觌。少仪袖诗来，剖蚌珠的皪。乃能持一镞，与我箭锋直。自吾得此诗，三日卧向壁。挽士不能寸，推去辄数尺。才难不其然，有亦未易识。",
            "comment": ""
        },
        {
            "title": "以虎臂杖送李任道二首",
            "content": "未衰筋力先扶杖，能救衰年十二三。八百老彭嗟杖晚，可怜矍铄马征南。",
            "comment": ""
        },
        {
            "title": "子瞻去岁春侍立迩英子由秋冬间相继入侍作诗",
            "content": "胸蟠万卷夜光寒，笔倒三江砚滴乾。大似不蒙稽古力，只今犹著侍臣冠。",
            "comment": "【注释】原题：子瞻去岁春侍立迩英子由秋冬间相继入侍作诗各述所怀予亦次韵四首 | 【注释】原题：子瞻去岁春侍立迩英子由秋冬间相继入侍作诗各述所怀予亦次韵四首"
        },
        {
            "title": "陪师厚游百花洲盘礴范文正祠下道羊昙哭谢安",
            "content": "公有一杯酒，与人同醉醒。遗民能记忆，欲语涕飘零。",
            "comment": "【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗 | 【注释】原题：陪师厚游百花洲盘礴范文正祠下道羊昙哭谢安石事因读生存华屋处零落归山丘为十诗"
        },
        {
            "title": "归宗茶堂森明轩颂",
            "content": "万竹森然，莫非自己。作如是观，可谓明矣。菁菁翠竹，来者得眼。其不得者，我亦无简。助发此观，亦有风雨。若问轩名，请与竹语。",
            "comment": ""
        },
        {
            "title": "观世音赞六首",
            "content": "海岸孤绝补陀岩，有一众生圆正觉。八万四千清净眼，见尘劳中华藏海。八万四千母陀臂，接引有情到彼岸。涅盘生死不二见，是则名为施无畏。八风吹播老病死，无一众生得安稳。心华照了十方空，即见观世音慈眼。设欲真见观世音，金沙滩头马郎妇。",
            "comment": ""
        },
        {
            "title": "宜阳别元明用觞字韵",
            "content": "霜须八十期同老，酌我仙人九酝觞。明月湾头松老大，永思堂下草荒凉。千林风雨莺求友，万里云天雁断行。别夜不眠听鼠啮，非关春茗搅枯肠。",
            "comment": ""
        }
    ]
}