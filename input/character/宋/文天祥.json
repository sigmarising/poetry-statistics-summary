{
    "dynasty": "宋",
    "author": "文天祥",
    "poems": [
        {
            "title": "翠玉楼",
            "content": "昏鸦何处落，野渡少人行。黄叶声在地，青山影入城。江湖行客梦，风雨故乡情。试问南来信，梅花三两英。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "听着啼鹃泪满襟，国亡家破见忠臣。关河历落三生梦，风雪飘零万死身。丞相岂能堪狱吏，故侯安得作园人。神农虞夏吾谁适，回首西山继绝尘。",
            "comment": ""
        },
        {
            "title": "气慨",
            "content": "气概如虹俺得知，留吴那肯竖降旗。北人不解欺心语，正恐南人作浅窥。",
            "comment": ""
        },
        {
            "title": "遇灵阳子谈道赠以诗",
            "content": "昔我爱泉石，长揖离公卿。结屋青山下，咫尺蓬与瀛。至人不可见，世尘忽相缨。业风吹浩劫，蜗角争浮名。偶逢大吕翁，如有宿世盟。相从语寥廓，俯仰万念轻。天地不知老，日月交其精。人一阴阳性，本来自长生。指点虚无间，引我归员明。一针透顶门，道骨由天成。我如一逆旅，久欲蹑屩行。闻师此妙廖，蘧庐复何情。",
            "comment": ""
        },
        {
            "title": "元日",
            "content": "金虬衔日出，铁骑勒春回。天上青门隔，人间白发催。霜寒欺旧草，山晚放新梅。环堵甘牢落，东风枉却来。",
            "comment": ""
        },
        {
            "title": "御赐琼林宴恭和诗",
            "content": "奉诏新弹入仕冠，重来轩陛望天颜。云呈五色符旗盖，露立千官杂佩环。燕席巧临牛女节，鸾章光映壁奎间。献诗陈雅愚臣事，况见赓歌气象还。",
            "comment": ""
        },
        {
            "title": "雨雪",
            "content": "秋色金台路，殷殷半马蹄。因风随作雪，有雨便成泥。过眼惊新梦，伤心忆旧题。江云愁万叠，遗恨鹧鸪啼。",
            "comment": ""
        },
        {
            "title": "与朱古平饮山中和萧敬夫韵",
            "content": "江山自足引千杯，况有如今此客哉。石室只还湖守住，芦峰曾屈晦翁来。酒酣剩有诗酬唱，步倦何妨车马回。游遍此山方可别，北崖莫遣晓云开。",
            "comment": ""
        },
        {
            "title": "予邓峒□巽斋欧阳先生为淦邓峒赋诗以孝子慈",
            "content": "乃翁犹旅殡，霜露几焄蒿。日与清江游，云连桂岭高。时无郭元振，梦有令狐绹。目断方田墓，招魂我欲骚。",
            "comment": " | 【注释】原题：予邓峒□巽斋欧阳先生为淦邓峒赋诗以孝子慈孙望于人先生之盛心也敢不拜手敬赞邓君勉之"
        },
        {
            "title": "又用韵简李深之",
            "content": "晚尊和月吸，早饭带星炊。鹏鷃从高下，螳蝉任黠痴。水澄神自止，云远意俱驰。门外谁车马，故人来课诗。",
            "comment": ""
        },
        {
            "title": "又送卓大著知漳州",
            "content": "陆氏登三阁，源明出一麾。清声光漳浦，便道拜长基。赤子歌来暮，同寅赋去思。西铭功用大，伫验顺宁诗。",
            "comment": ""
        },
        {
            "title": "予题郁孤泉管五湖翁姚濂为之和翁官满归里因",
            "content": "巢龟君往好，涌翠我来迟。夜雨呼三韭，春风试一旗。飞花行客梦，芳草故人思。何日五湖上，同看浴海曦。",
            "comment": " | 【注释】原题：予题郁孤泉管五湖翁姚濂为之和翁官满归里因韵贽别并谢前辱"
        },
        {
            "title": "又三绝",
            "content": "老来忧患易凄凉，说到悲秋更断肠。世事不堪逢九九，休言今日是重阳。",
            "comment": ""
        },
        {
            "title": "元日",
            "content": "铁马风尘暗，金龙日月新。衣冠怀故国，鼓角泣离人。自分流年晚，不妨吾道春。方来有千载，儿女枉悲辛。",
            "comment": ""
        },
        {
            "title": "又三绝",
            "content": "世事蒙蒙醉不知，南山秋意满东篱。黄花何故无颜色，应为元嘉以后诗。",
            "comment": ""
        },
        {
            "title": "又赋",
            "content": "寄兴逃吾病，吟诗老此生。风高鸿雁起，晴久鹁鸠鸣。野树辞秋落，溪云带雨行。晚凉便懒坐，移傍竹阴清。",
            "comment": ""
        },
        {
            "title": "又三绝",
            "content": "人间万事转头空，皂帽飘萧一病翁。不学孟嘉狂落魄，故将白发向西风。",
            "comment": ""
        },
        {
            "title": "又送前人琴棋书画四首",
            "content": "不知甲子定何年，题满柴桑日醉眠。意不在言君解否，壁间琴本是无弦。我爱商山茹紫芝，逍遥胜似橘中时。纷纷玄白方龙战，世事从他一局棋。蔡邕去后右军死，谁是风流入品题。只少蛟龙大师字，至今风骨在浯溪。欲觅龙眠旧时事，相传此本世间无。黄金不买昭君本，只买严陵归钓图。",
            "comment": ""
        },
        {
            "title": "又赋",
            "content": "病里心如故，闲中事更生。睡猫随我懒，黠鼠向人鸣。羽扇看棋坐，黄冠扶杖行。灯前翻自喜，瘦得此诗清。",
            "comment": ""
        },
        {
            "title": "又赋",
            "content": "一病忽两月，蓬头夏涉秋。形羸心自壮，手弱笔仍遒。昨夜灯如喜，今宵蝶莫愁。问谁驱五疟，正与五穷谋。",
            "comment": ""
        },
        {
            "title": "又二绝",
            "content": "病中忽误通真理，静处专寻入定工。雨汗淋头都不管，须臾和气自冲融。",
            "comment": ""
        },
        {
            "title": "渔舟",
            "content": "一阵飞帆破碧烟，儿郎惊饵理弓弦。舟中自信娄师德，海上谁知鲁仲连。初谓悠扬真贼舰，后闻欸乃是渔船。人生漂泊多磨折，何日山林清昼眠。",
            "comment": ""
        },
        {
            "title": "又赋",
            "content": "一番潮信过，时暂脱熬煎。心似辘轳转，身如徽纆缠。夜听饥鼠啸，昼看伏雌眠。急雨千山动，应知为解弦。",
            "comment": ""
        },
        {
            "title": "又赋",
            "content": "一病四十日，西风草木凉。倚床腰见骨，览镜眼留眶。倦策吟诗杖，频烧读易香。夜深排果饵，乞巧大医王。",
            "comment": ""
        },
        {
            "title": "又呈中斋",
            "content": "风雨羊肠道，飘零万死身。牛儿朝共载，木客夜为邻。庾子江南梦，苏郎海上贫。悠悠看晚渡，谁是济川人。",
            "comment": ""
        },
        {
            "title": "又二绝",
            "content": "瞿塘隘处真重险，勾漏坡前又一滩。世事不容轻易看，翻云覆雨等闲间。",
            "comment": ""
        },
        {
            "title": "有感呈景山校书诸丈",
            "content": "北风吹春草，阳乌日已至。天时岂云爽，人事胡乃异。三月方皇皇，衣冠道如坠。栋挠榱桷折，木颠桢干悴。大者怀端忧，燋头求室燬。小者嗟行役，泥涂跋其尾。长平与新安，露胔如栉比。赋分本尔殊，适与天时值。哲人处明夷，致命以遂志。但令守吾贞，死生浩无愧。",
            "comment": ""
        },
        {
            "title": "有感",
            "content": "平生心事付悠悠，风雨燕南老楚囚。故旧相思空万里，妻孥不见满三秋。绝怜诸葛隆中意，羸得子长天下游。一死皎然无复恨，忠魂多少暗荒丘。",
            "comment": ""
        },
        {
            "title": "又赋",
            "content": "骤雨知何处，一溪秋水生。苦吟肩鹤瘦，多病耳蝉鸣。隐几惟便睡，挑包正倦行。山深明月夜，乞我半窗清。",
            "comment": ""
        },
        {
            "title": "又六噫",
            "content": "飚风起兮海水飞，噫。文武尽兮火德微，噫。鹰鸇相击兮靡所施，噫。鸿秸欲举兮将安归，噫。櫂歌中流兮任所之，噫。狈抱春秋兮莫我知，噫。",
            "comment": ""
        },
        {
            "title": "有感",
            "content": "海阔龙深蛰，山空鸟杂鸣。花随春共去，云与水俱行。壮士千年志，征夫夫城程。夜凉看星斗，何处是搀枪。",
            "comment": ""
        },
        {
            "title": "有感",
            "content": "已矣勿复道，安之如自然。闲陪黄妳坐，倦退白衣眠。一死知何地，此生休问天。怪哉茨野客，宿果堕幽燕。",
            "comment": ""
        },
        {
            "title": "游青源二首",
            "content": "钟鱼閒日月，竹树老风烟。一径溪声满，四山天影圆。无言都是趣，有想便成缘。梦破啼猿雨，开元六百年。",
            "comment": ""
        },
        {
            "title": "有感",
            "content": "石郎草草割山川，一落人手三百年。八州风雨暗连天，三皇五帝如飞烟。人人野祭伊水边，春秋断烂不复传。白头潦倒今鲁连，夜深危坐日晏眠。",
            "comment": ""
        },
        {
            "title": "有感",
            "content": "心在六虚外，不知身网罗。病中长日过，梦里好时多。夜夜频能坐，时时亦自歌。平生此光景，回首笑呵呵。",
            "comment": ""
        },
        {
            "title": "又呈中斋",
            "content": "万里论心晚，相看慰乱离。丹成俄已化，璧碎尚无缁。禾黍西原梦，川原落日悲。斯文今已矣，来世以为期。",
            "comment": ""
        },
        {
            "title": "游青源二首",
            "content": "空庭横螮蝀，断碣偃龙蛇。活火参禅笋，真泉透佛茶。晚钟何处雨，春水满城花。夜影灯前客，江西七祖家。",
            "comment": ""
        },
        {
            "title": "又送卓大著知漳州",
            "content": "大陆登三阁，源明出一麾。临轩亲策后，上冢过家时。秋色吴山外，春风漳水涯。斯文交独厚，羌赋送行诗。",
            "comment": ""
        },
        {
            "title": "用韵谢诸客和章",
            "content": "传鼓发船去，我秦君向湘。持螯思太白，占鹊问东方。世味秋云薄，交情江水长。相期天路晓，阵马度风樯。",
            "comment": ""
        },
        {
            "title": "用韵谢前人",
            "content": "兹游良邂逅，吾道未逶迟。斗野横双剑，牛津直两旗。此风应小住，明日便相思。输与君家近，扶桑五色曦。",
            "comment": ""
        },
        {
            "title": "用前韵留琴窗",
            "content": "百年矛上淅，万事枕中炊。病苦还思老，贪嗔未若痴。云低天欲动，江长岸如驰。明月西风健，山头赋别诗。",
            "comment": ""
        },
        {
            "title": "游集灵观",
            "content": "小洞烟霞国，重阳风雨秋。欧公嵩岳步，朱子武夷舟。香火真吾职，觥筹且此游。龙山马台事，糠秕旧王侯。",
            "comment": ""
        },
        {
            "title": "咏怀",
            "content": "阴阳相烹然，天地一釜鬵。人生居其间，便同肉在砧。热犹以火燎，湿犹以汤浔。一岁一煅炼，老形忽駸駸。吾生四十六，弱质本不任。矧当五六年，患难长侵寻。子卿羝羊节，少陵杜鹃心。酷罚毒我肤，深忧烦我襟。蹉蹉夏涉秋，天道何其淫。或时日杲杲，或时雨淋淋。方如坐蒸甑，又似立烘煁。水火交相禅，益热与益深。宛转儿戏中，日夜空呻吟。何如真鼎镬，殊我一寸金。脱此寒暑殻，谁能复岖嵚。",
            "comment": ""
        },
        {
            "title": "议纠合两淮复兴",
            "content": "南八空归唐垒陷，包胥一出楚疆还。而今庙社存亡决，只看元戎进退间。",
            "comment": ""
        },
        {
            "title": "议纠合两淮复兴",
            "content": "清边堂上老将军，南望天家雨湿巾。为道两淮兵定出，相公同作歃盟人。",
            "comment": ""
        },
        {
            "title": "移司即事",
            "content": "燕山积雨泥塞道，大屋欹倾小成倒。赭衣棘下无颜色，仓卒移司避流潦。行行桎梏如贯鱼，怜我龙钟迟明早。我来二十有一月，若书下下几一考。梦回恍忆入新衙，不知传舍何时了。寄书痴儿了家事，九年一毛亦云小。天门皇皇虎豹立，下土孤臣泣云表。莫令赤子尽为鱼，早愿当空目杲杲。",
            "comment": ""
        },
        {
            "title": "夜坐偶成",
            "content": "萧萧秋夜凉，明月入我户。揽衣起中庭，仰见牛与女。坐久寒露下，悲风动纨素。不遇王子乔，此意谁与语。",
            "comment": ""
        },
        {
            "title": "夜坐",
            "content": "淡烟枫叶路，细雨蓼花时。宿雁半江画，寒蛩四壁诗。少年成老大，吾道付逶迟。终有剑心在，闻鸡坐欲驰。",
            "comment": ""
        },
        {
            "title": "议纠合两淮复兴",
            "content": "扬州兵了约庐州，某向瓜洲某鹭洲。直下南徐侯自管，皇亲刺史统千舟。",
            "comment": ""
        },
        {
            "title": "用萧敬夫韵",
            "content": "庭院芭蕉碎绿阴，高山一曲寄瑶琴。西风游子万山影，明月故乡千里心。江上断鸿随我老，天涯芳草为谁深。雪中若作梅花梦，约莫孤山人姓林。",
            "comment": ""
        },
        {
            "title": "忆太夫人",
            "content": "三生命孤苦，万里路酸辛。屡险不一险，无身复有身。不忘圣天子，几负太夫人。定省今何处，新来梦寐频。",
            "comment": ""
        },
        {
            "title": "夜起二绝",
            "content": "三年独立已成僧，欲与何人说葛藤。夜夜隔墙囚叫佛，三生因果伴孤灯。",
            "comment": ""
        },
        {
            "title": "夜起",
            "content": "梦破东窗月半明，此身虽在只堪惊。一春花里离人泪，万里灯前故国情。龙去想应回海岛，雁飞犹未出江城。客愁多似西山雨，一任萧条白发生。",
            "comment": ""
        },
        {
            "title": "用前人韵赋招隐",
            "content": "钓鱼船上听吹笛，煨芋炉头看下棋。賸有晚愁归别浦，已无春梦到端闱。去年尚忆桃红处，好景重逢橘绿时。珍重山人招隐意，猿啼鹤啸白云飞。",
            "comment": ""
        },
        {
            "title": "夜走",
            "content": "鲸波万里送归舟，倏忽惊心欲白头。何处赭衣操剑戟，同时黄帽理兜鍪。人间风雨真成梦，夜半江山总是愁。雁荡双峰片云隔，明朝蹑憍作清游。",
            "comment": ""
        },
        {
            "title": "夜起二绝",
            "content": "惆怅高歌入睡乡，梦中魂魄尚飞扬。起来露立频搔首，夜静无风自在凉。",
            "comment": ""
        },
        {
            "title": "用前人韵招山行以春为期",
            "content": "扫残竹径随人坐，凿破苔矶到处棋。一水楼台开晓镜，万山花木领先春闱。雪中便有回舟兴，林下岂无烧笋时。莫待东风吹柳絮，眼穿笼鹤绕湖飞。",
            "comment": ""
        },
        {
            "title": "扬州第二十六",
            "content": "城峻随天壁，胡来但自守。士卒终倒戟，仰望嗟叹久。",
            "comment": ""
        },
        {
            "title": "扬州城下赋",
            "content": "暗云霜雾暗扶桑，半壁东南尽雪霜。壮气不随天地变，笑骑飞鹤入维扬。",
            "comment": ""
        },
        {
            "title": "夜归",
            "content": "市桥灯火未阑珊，一簇人家树影间。想把神仙争羡我，不知我正羡渠閒。",
            "comment": ""
        },
        {
            "title": "夜",
            "content": "秋光连夜色，万里客凄凄。落木空山杳，孤云故国迷。衾寒霜正下，灯晚月平西。梦过重成梦，千门鸡乱啼。",
            "comment": ""
        },
        {
            "title": "英德道中",
            "content": "海近山如沃，杼深屋半芜。乾坤正风雨，轩冕总泥途。自叹鸢肩薄，谁怜鹤影孤。少年狂不醒，夜夜梦伊吾。",
            "comment": ""
        },
        {
            "title": "阳罗堡第八",
            "content": "日色隐孤戌，大江声怒号。朝廷任猛将，宿昔恨滔滔。",
            "comment": ""
        },
        {
            "title": "宴交代湖南提弄李运使致语口号",
            "content": "河流双星会使槎，分明彻夜照长沙。辔丝晓转全龟影，衣绣春随锦鹊花。云杏旧阴凉绿净，野萍新韵度朱华。明年共侍蓬莱宴，回首丹墀日未斜。",
            "comment": ""
        },
        {
            "title": "宴朱衡守致语口号",
            "content": "翩翩紫马绚银潢，春入梅花新雨香。牛斗剑芒浮翼轸，岷峨佩影度潇湘。东南麾节精神合，上下风云意气长。且为绿醽拚一醉，传呼联辔觐明光。",
            "comment": ""
        },
        {
            "title": "夜宿青原寺感怀",
            "content": "松风一榻雨萧萧，万里封疆夜寂寥。独坐瑶琴悲世虑，君恩犹恐壮怀消。",
            "comment": ""
        },
        {
            "title": "言志",
            "content": "九垠化为魅，亿丑俘为虏。既不能变姓名卒于吴，又不能髠钳奴于鲁。远引不如四皓翁，高蹈不如仲连父。冥鸿堕矰缴，长鲸陷网罟。鷃燕上下争谁何，蝼蚁等闲相尔汝。狼藉山河岁云杪，飘零海角春重暮。百年落落生涯尽，万里遥遥行役苦。我生不辰逢百罹，求仁得仁尚何语。一死鸿毛或泰山，之轻之重安所处。妇女低头守巾帼，男儿嚼齿吞刀锯。杀身慷慨犹易免，取义从容未轻许。仁人志士所植立，横绝地维屹天柱。以身徇道不苟生，道在光明照千古。素王不作春秋废，兽蹄鸟迹交中土。闰位适在三七间，礼乐终当属真主。李陵卫律罪通天，遗臭至今使人吐。种瓜东门不可得，暴骨匈奴固其所。平生读书为谁事，临难何忧复何惧。已矣夫，易箦不必如曾参，结缨犹当效子路。",
            "comment": ""
        },
        {
            "title": "宴交代权赣州孙提刑致语口号",
            "content": "麾节东南会一堂，兰亭昨日记流觞。六丝星度银潢影，五彩春浮玉翠香。院柳旧云怀燕语，野华新雨挹虹光。凤池对秉他年事，伫看天街接佩珰。帘影晴丝落舞茵，崆峒云晚聚星辰。翠虹光度楼台月，香燕先浮霄汉春。一道清风华辔远，双江绿水彩衣新。相逢屡有朝花约，又看貂蝉会紫宸。",
            "comment": ""
        },
        {
            "title": "宴湖南董提举致语口号",
            "content": "西风八月楚江滨，争看星槎会汉津。露湿红绫旗影旧，云连翠簜辔华新。东西杜若洲连月，先后瑞芝堂上春。回首琼林拚一醉，使还总是凤池人。",
            "comment": ""
        },
        {
            "title": "扬州地分官",
            "content": "五骑驰来号徼巡，咆哮按剑一何嗔。金钱买命方无语，何必豺狼骂北人。便当缟素驾戎车，畏贼何当畏虎如。看取摘星楼咫尺，可怜城下哭包胥。",
            "comment": ""
        },
        {
            "title": "徐州道中",
            "content": "彭城古官道，日中十马驰。咫尺不见人，扑面黄尘飞。白头汉王缟素师，美人燕罢项羽啼。一时混战四十万，天昏地黑睢水湄。乃知大风扬沙失白昼，自是地利非天时。汉王仓皇问道西，一儿一女嘻其危。太公吕后去不归，俎上宁有生还时。未央称寿太上皇，巍然女娲帝中闱。",
            "comment": ""
        },
        {
            "title": "徐榛第一百三十四",
            "content": "正将徐榛，温州人。其父官湖北，榛往省，迷失道，归行府。后生精练，以笔札典机密，小心可信。予被执，榛得脱，自惠州来五羊，愿从北行。扶持患难，备殚忠款。道病，至丰城死焉。",
            "comment": ""
        },
        {
            "title": "燕子楼",
            "content": "自别张公子，婵娟不下楼。遂令楼上燕，百岁称风流。我游彭城门，来吊楚王阙。问楼在何处，城东草如雪。蛾眉代不乏，埋没安足论。因何张家妾，名与山川存。自古皆有死，忠义长不没。但传美人心，不说美人色。",
            "comment": ""
        },
        {
            "title": "幸海道第三十",
            "content": "天王守太白，立国自有疆。舍此复何之，已具浮海航。",
            "comment": ""
        },
        {
            "title": "玄潭观和龚宰韵",
            "content": "晋代何曾谷此陵，到今楼观隐居亭。幻成鸥鹭乾坤阔，陶尽鱼龙云水腥。仙有神功参造化，人将故事入丹青。我来欲去长桥孽，祠下徘徊夜乞灵。",
            "comment": ""
        },
        {
            "title": "颜杲卿",
            "content": "常山义旗奋，范阳哽喉咽。胡雏一狼狈，六飞入西川。哥舒降且拜，公舌膏戈鋋。人世谁不死，公死千万年。",
            "comment": ""
        },
        {
            "title": "行府之败第七十四",
            "content": "翠盖蒙尘飞，仗钺奋忠烈。千秋沧海南，事与云水白。",
            "comment": ""
        },
        {
            "title": "夜潮",
            "content": "雨恶风狞夜色浓，潮头如屋打孤蓬。漂零行路丹心苦，梦里一声何处鸿。",
            "comment": ""
        },
        {
            "title": "许远",
            "content": "起师哭玄元，义气震天地。百战奋雄姿，脔妾士挥泪。睢阳水东流，双庙垂百世。当时令狐潮，乃是贼游说。",
            "comment": ""
        },
        {
            "title": "宴交代宁国孟知府致语口号",
            "content": "玉堂学士催班鹭，粉省潛郎趣佩麟。来往神仙同碧落，后先岳牧总词人。阳坡共喜瓜时及，朝路相期柳色新。握手论交拚一醉，东风散作满城春。",
            "comment": ""
        },
        {
            "title": "信云父",
            "content": "肯从悟室课儿书，啮雪风流却减渠。我爱信陵冠带意，任教句法问何如。",
            "comment": ""
        },
        {
            "title": "行府之败第七十三",
            "content": "送兵五千人，散足尽西靡。留滞一老翁，盖棺事则已。",
            "comment": ""
        },
        {
            "title": "行淮东第六十",
            "content": "客子中夜发，月照白水山。悲辛但狂顾，浩荡前后间。",
            "comment": ""
        },
        {
            "title": "行宫",
            "content": "十里宫墙一聚尘，天津晚过客愁新。花啼杜宇归来血，树挂苍龙脱去鳞。神德傥存终有晋，秣陵未改已无秦。秋风禾黍空南北，见说铜驼会笑人。",
            "comment": ""
        },
        {
            "title": "行宫",
            "content": "怪底秦淮一水长，几多客泪洒斜阳。江流本是限南北，地气何曾减帝王。台沼渐荒基历落，莺花犹在意凄凉。青天毕竟有情否，旧月东来失女墙。",
            "comment": ""
        },
        {
            "title": "宣州罢任再赠",
            "content": "贫贱元无富贵思，泥涂滑滑总危机。世无徐庶不如卧，见到渊明便合归。流落丹心天肯未，峥嵘青眼古来稀。西风为语岩前桂，若更多言却又非。",
            "comment": ""
        },
        {
            "title": "新济州",
            "content": "借问新济州，徐郓兄弟国。昔为大河南，今为大河北。垂云阴万里，平原望不极。百草尽枯死，黄花自秋色。时时见桑树，青青杂阡陌。路上无人行，烟火渺萧瑟。车辙分纵横，过者临岐泣。积潦流交衢，霜蹄破丛棘。江南寒未深，铜炉兽花赤。为知行路人，铁冷衣裳湿。",
            "comment": ""
        },
        {
            "title": "信云父",
            "content": "东鲁遗黎老子孙，南方心事北方身。几多江左腰金客，便把君王作路人。",
            "comment": ""
        },
        {
            "title": "小清口",
            "content": "乍见惊胡妇，相嗟遇楚兵。北来鸿雁密，南去骆驼轻。芳草中原路，斜阳故国情。明朝五十里，错做武陵行。",
            "comment": ""
        },
        {
            "title": "小年",
            "content": "燕朔逢穷腊，江南拜小年。岁时生处乐，身世死为缘。鸦噪千山雪，鸿飞万里天。出门意寥廓，四顾但茫然。",
            "comment": ""
        },
        {
            "title": "萧资第一百三十一",
            "content": "主当风云会，谢尔从者劳。感恩义不小，块独委蓬蒿。",
            "comment": ""
        },
        {
            "title": "萧从事焘夫第一百二十三",
            "content": "洒翰银钩连，翩跹山颠鹤。惨淡斗龙蛇，及兹叹冥漠。",
            "comment": ""
        },
        {
            "title": "萧架阁第一百二十四",
            "content": "诸生旧短褐，张目视寇雠。高义终焉在，白骨更何忧。",
            "comment": ""
        },
        {
            "title": "象弈各有等级四绝品四人高下",
            "content": "射虎将军发欲枯，茫茫沙草正迷途。小儿谩取封侯去，还是平阳公主奴。",
            "comment": ""
        },
        {
            "title": "晓起",
            "content": "梦破风烟迥，衾寒不自由。钟声到枕曙，月影入帘秋。雁过江山老，蛩吟草树愁。整冠人共笑，两月不梳头。",
            "comment": ""
        },
        {
            "title": "晓起",
            "content": "远寺鸣金铎，疏窗试宝熏。秋声江一片，曙影月三分。倦鹤行黄叶，痴猿坐白云。道人无一事，抱膝看回文。",
            "comment": ""
        },
        {
            "title": "象弈各有等级四绝品四人高下",
            "content": "击柱论功不忍看，築坛刑马誓河山。当年绛灌知何似，只在春秋鲁卫间。",
            "comment": ""
        },
        {
            "title": "祥兴第三十七",
            "content": "幽燕盛用武，六合已一家。眼穿当落日，沧海有灵查。",
            "comment": ""
        },
        {
            "title": "祥兴第三十六",
            "content": "六龙忽蹉跎，川广不可泝。东风吹春水，乾坤莽回互。",
            "comment": ""
        },
        {
            "title": "祥兴第三十九",
            "content": "南岳配朱鸟，地轴为之翻。皇纲未为绝，云台谁再论。",
            "comment": ""
        },
        {
            "title": "祥兴第三十八",
            "content": "客从南溟来，黄屋今在否。天高无消息，未忍即开口。",
            "comment": ""
        },
        {
            "title": "祥兴登极第三十二",
            "content": "浮龙倚长津，参错走洲渚。苍梧云正愁，初日翳复吐。",
            "comment": ""
        },
        {
            "title": "祥兴第三十四",
            "content": "弧矢暗江海，百万化为鱼。帝子留遗恨，故园莽丘墟。",
            "comment": ""
        },
        {
            "title": "襄阳第五",
            "content": "十年杀气盛，百万攻一城。贼臣表逆节，胡骑忽纵横。",
            "comment": ""
        },
        {
            "title": "新年",
            "content": "梅花枕上听司晨，起绾金章候拜亲。喜对慈颜看铺鬓，发虽疏脱未如银。",
            "comment": ""
        },
        {
            "title": "相陈宜中第十六",
            "content": "苍生起谢安，翠华拥吴岳。可以一木支，俯恐坤轴弱。",
            "comment": ""
        },
        {
            "title": "献州道中",
            "content": "三年戎服行，五岭文玉会。跻攀上崖磴，厉揭涉潇濑。十步九崎岖，山水何破碎。坐信纸管仲小，自觉伯夷隘。乃今来中州，万里如一概。四望登原隰，桑麻蔚旆旆。骅骝出清庙，过都真历块。历历古战场，俯仰生感慨。吾常涉重湖，东海际南海。兹游冠平生，天宇更宏大。心与太虚际，目空九围内。男儿不出居，妇人坐帷盖。反身以自观，须弥纳一芥。以此处死生，超然万形内。",
            "comment": ""
        },
        {
            "title": "湘潭道中赠送丁碧眼相士",
            "content": "自诡衡山道士孙，至今句法有轩辕。世人未见题尧庙，尽把昌黎作寓言。收拾衡云作羽衣，便如屈子远游归。离骚忘却题天柱，为立斜阳问翠微。",
            "comment": ""
        },
        {
            "title": "象弈各有等级四绝品四人高下",
            "content": "螳臂初来攫晚蝉，那知黄雀沫馋涎。王孙挟弹无人处，一夜雕盘荐玳筵。",
            "comment": ""
        },
        {
            "title": "闲居和云屋道士",
            "content": "一樽聊共此时心，文字追随落醉吟。仙子楼台修竹外，行人冠盖画桥阴。一年芳草东风老，五月空江夜雨深。且作兰亭欢喜集，更论谁后又谁今。",
            "comment": ""
        },
        {
            "title": "先两国初忌",
            "content": "北风吹黄花，落木寒萧飕。哀哀我慈母，玉化炎海秋。日月水东流，音容隔悠悠。小祥哭下邳，大祥哭幽州。今此复何夕，荏苒三星周。嗟哉不肖孤，宗职旷不修。昔母肉未寒，委身堕寇雠。仰药早云遂，庶从地下游。太阿落人手，死生不自由。南冠坐绝域，大期落淹流。白华下玄发，碧苏生缁裘。心口自相语，形影旁无俦。空庭鬼火阒，天黑对牢愁。鱼轩在何处，魂魄今安否。儿女各北归，坟墓委南陬。寒食雨凄凄，盂饭谁与投。荆棘缠蔓草，狐兔缘荒丘。长夜良寂寞，与我同幽幽。我心亦劳止，我命实不犹。昨夕梦堂上，乐昔欢绸缪。觉来尚恍惚，血涕连衾禂。晨兴一瓣香，痛如螫在头。吾家白云下，万里同关忧。遥怜弟与妹，几筵罗庶羞。既伤母在殡，又念兄在囚。兄囚不足念，毋亦为母谋。三圣去已远。穹垠莽洪流。缅怀百世虑，白骨甘填沟。冥冥先大夫，郁郁苍松楸。",
            "comment": ""
        },
        {
            "title": "祥兴第三十五",
            "content": "朱崖云日高，风浪无晨暮。冥冥翠龙驾，今复在何许。",
            "comment": ""
        },
        {
            "title": "先太师忌日",
            "content": "万里先人忌，呼号痛不天。遗孤馀二纪，旷祀忽三年。永恨丘园隔，遥怜弟妹圆。义方如昨日，地下想欣然。",
            "comment": ""
        },
        {
            "title": "先太师忌日",
            "content": "太师忌汗漫，二纪似跳丸。弟妹俱成立，家乡忍破残。衣冠晨月暗，坟墓夜风寒。万而逢先忌，无言把泪弹。",
            "comment": ""
        },
        {
            "title": "西瓜吟",
            "content": "拔出金佩刀，斫破苍玉瓶。千点红樱桃，一团黄水晶。下咽顿除烟火气，入齿便作冰雪声。长安清富说邵平，争如汉朝作公卿。",
            "comment": ""
        },
        {
            "title": "西昌倪氏有山谷书杜陵山水图障歌作江山堂堂",
            "content": "杜二已无黄九去，长歌大字落江山。百年风物今何似，春水晚烟飞白鹇。",
            "comment": " | 【注释】原题：西昌倪氏有山谷书杜陵山水图障歌作江山堂堂废其后人以黄书求题跋感慨一绝"
        },
        {
            "title": "误国权臣第三",
            "content": "苍生倚大臣，此风破南极。开边一何多，至死难塞责。",
            "comment": ""
        },
        {
            "title": "五月十七夜大雨歌",
            "content": "去年五月望，流水满一房。今年后三夕，大雨复没床。我辞江海来，中原路茫茫。舟楫不复见，车马驰康庄。矧居圜土中，得水犹得浆。忽如巨石浸，仓卒殊徬徨。明星尚未启，大风方发狂。叫呼人不应，宛转水中央。壁下有水穴，群鼠走踉蹡。或如鱼泼刺，垫溺无所藏。周身莫如物，患至不得防。业为世间人，何处逃祸殃。朝来辟沟道，宛如决陂塘。尽室泥泞涂，化为糜烂场。炎蒸迫其上，臭腐薰其傍。恶气所侵薄，疫疠何可当。楚囚欲何之，寝食此一方。羁栖无复望，坐待仆且僵。乾坤莽空阔，何为此凉凉。达人识义命，此事关网常。万物方焦枯，皇皇祷穹苍。上帝实好生，夜半下龙章。但愿天下人，家家足稻粱。我命浑小事，我死庸何伤。",
            "comment": ""
        },
        {
            "title": "象弈各有等级四绝品四人高下",
            "content": "坐踞河南百战雄，少年飞槊健如龙。世间只畏两人在，上有高公下慕容。",
            "comment": ""
        },
        {
            "title": "戏马台",
            "content": "九月初九日，客游戏马台。黄花弄朝露，古人花飞埃。今人哀后人，后人复今哀。世事那可及，泪落茱萸杯。",
            "comment": ""
        },
        {
            "title": "祥兴第三十三",
            "content": "南游炎海甸，沃野开天庭。真龙竟寂寞，乾坤水上萍。",
            "comment": ""
        },
        {
            "title": "汶阳馆",
            "content": "去岁营船隩，今朝馆汶阳。海空沙漠漠，河广草茫茫。家国哀千古，男儿慨四方。老槐秋雨暗，孤影照淋浪。",
            "comment": ""
        },
        {
            "title": "戊寅腊月二十日空坑败被执于今二周年矣感怀",
            "content": "横磨十万坐无谋，回首蹉跎海上州。大傅只图和药了，将军便谓斫头休。乾坤颠倒真千劫，身世留连复一周。一死到今如送佛，空窗淡月夜悠悠。",
            "comment": " | 【注释】原题：戊寅腊月二十日空坑败被执于今二周年矣感怀八句"
        },
        {
            "title": "吸江",
            "content": "绝壁千寻俯雪潭，春花秋草有鬖。当年误著蒲团坐，惹得人称马祖岩。",
            "comment": ""
        },
        {
            "title": "汶阳道中",
            "content": "积雨不肯霁，行陆如涉川。青毡纩我后，白毡覆我前。我欲正衣冠，两手如纠缠。飞沫流被面，代我泣涕涟。鸿雁纷南翔，游子北入燕。平楚渺四极，雪风迷远天。昔闻济上军，又说汶阳田。我今履其地，吊古怆苍烟。",
            "comment": ""
        },
        {
            "title": "闻季万至",
            "content": "去年别我旋出岭，今年汝来亦至燕。弟兄一囚一乘马，同父同母不同天。可怜骨肉相聚散，人间不满五十年。三仁生死各有意，悠悠白日横苍烟。",
            "comment": ""
        },
        {
            "title": "五月二日生朝",
            "content": "北风吹满楚冠尘，笑捧蟠桃梦里春。几岁已无笼鸽客，去年犹有送半人。江山如许非吾土，宇宙柰何多此身。不灭不生在何许，静中聊且养吾真。",
            "comment": ""
        },
        {
            "title": "闻马",
            "content": "过海安来柰若何，舟人去后马临河。若非神物扶忠直，世上未应侥幸多。",
            "comment": ""
        },
        {
            "title": "维扬驿",
            "content": "三年别淮水，一夕宿扬州。南极山川古，北风江海秋。昭君愁出塞，王粲怕登楼。千载英雄泪，如今况楚囚。",
            "comment": ""
        },
        {
            "title": "为刘定伯索油蕨",
            "content": "我欲登山去采薇，江南秋雨正霏霏。仙家解有逡巡手，一筹西风落翠微。",
            "comment": ""
        },
        {
            "title": "吴小村",
            "content": "万里飘零命羽轻，归来喜有故人迎。雷潜九地声元在，月暗千山魄再明。疑是仓公回已死，恍如羊祜说前生。夜阑相对真成梦，清酒浩歌双剑横。",
            "comment": ""
        },
        {
            "title": "闻鸡",
            "content": "军中二十日，此夕始闻鸡。尘暗天街静，沙张海路迷。铜驼随雨落，铁骑向风嘶。晓起呼詹尹，何时脱蒺藜。",
            "comment": ""
        },
        {
            "title": "闻蝶",
            "content": "北来追骑满江滨，那更元戎按剑嗔。不是神明扶正直，淮头何处可安身。",
            "comment": ""
        },
        {
            "title": "文山即事",
            "content": "宇宙风烟阔，山林日月长。开滩通燕尾，伐石割羊肠。盘谷堪居李，庐山偶姓康。知名总闲事，一醉棹沧浪。",
            "comment": ""
        },
        {
            "title": "无锡",
            "content": "金山冉冉波涛雨，锡水泯泯草木春。二十年前曾去路，三千里外作行人。英雄未死心为碎，父老相逢鼻欲辛。夜读程婴存赵事，一回惆怅一沾巾。",
            "comment": ""
        },
        {
            "title": "咸淳甲戌第二朔予道槠洲里笔畋方谏自长沙来",
            "content": "君为湘水燕，我作衡阳雁。雁去燕方留，白云草迷岸。",
            "comment": " | 【注释】原题：咸淳甲戌第二朔予道槠洲里笔畋方谏自长沙来为别问客几何日半年矣临别为赋"
        },
        {
            "title": "万安县",
            "content": "青山曲折水天平，不是南征是北征。举世更无巡远死，当年谁道甫申生。遥知岭外相思处，不见滩头皇恐声。传语故园猿鹤好，梦回江路月风清。",
            "comment": ""
        },
        {
            "title": "望扬州",
            "content": "阮籍临广武，杜甫登吹台。高情发慷慨，前人后人哀。江左遘阳运，铜驼化飞灰。二十四桥月，楚囚今日来。",
            "comment": ""
        },
        {
            "title": "挽朱尚书貔孙",
            "content": "一代文昌贵，千年谏议名。天球声浑厚，玄酒韵和平。岩穴思风采，朝廷惜老成。东西生死别，江水泪为倾。",
            "comment": ""
        },
        {
            "title": "望邳州",
            "content": "中原行几日，今日才见山。问山在何处，云在徐邳间。邳州山，徐州水，项籍不还韩信死。龙争虎斗不肯止，烟草漫漫青万里。",
            "comment": ""
        },
        {
            "title": "挽鄢晋步主簿",
            "content": "此君何坦坦，回首杏园游。魂魄湘潭去，声名彭泽休。百年中道短，千里故乡愁。六子三方幼，遗言可泪流。",
            "comment": ""
        },
        {
            "title": "挽萧帅机虎溪",
            "content": "世以千金重，谁能学隐君。一门名似雨，满座客如云。志愿生无憾，声华死有闻。韩碑照原草，含笑有斯文。",
            "comment": ""
        },
        {
            "title": "挽王远叔",
            "content": "孟尝生五日，白首叹遭逢。灯火残编雨，虀盐短褐风。八天下雕鹗，半水偃蛟龙。原上诸生哭，黄花衰草中。",
            "comment": ""
        },
        {
            "title": "挽万监丞益之",
            "content": "文华时辈右，质朴古风馀。壁上舂陵记，屏间太极图。云山居士屋，风雪故人书。一梦中观化，尧夫以后无。",
            "comment": ""
        },
        {
            "title": "挽太博朱古平",
            "content": "白氏贤司马，昌黎真学官。江湖惊落笔，朝野望弹冠。天马高风骨，秋鹰折羽翰。莱庭人白发，烟雨万松寒。",
            "comment": ""
        },
        {
            "title": "挽孙庸斋",
            "content": "淮水奇人物，枢星伟弟兄。泰山开学谱，云谷发诗源。委吏初行志，修文莫返魂。功名传久远，赖有二郎存。",
            "comment": ""
        },
        {
            "title": "挽刘知县",
            "content": "玉海渊源懿，金闺步武高。功名千载意，翰墨一时豪。天马含风骨，秋鹰折羽毛。相逢俱白发，流涕湿征袍。",
            "comment": ""
        },
        {
            "title": "挽李制帅二首",
            "content": "上下荆淮剑气雄，进担全蜀凛英风。将坛歃血金汤志，白腹填天竹帛功。治法征谋关世道，清忠定力简皇衷。伤哉生出瞿塘险，翻落黄粱一梦中。世变江河渺未涯，如公真是济时危。几年荆益龙骧誉，一日潇湘鵩谶悲。天下皆传清献节，人心自有武侯碑。郎君昔共慈恩约，抆泪西风寄些词。",
            "comment": ""
        },
        {
            "title": "挽湖守吴西林",
            "content": "倾盖岁年晚，相知江海深。春天思北树，夜雨话西林。五岭生前梦，中原地下心。英雄凋落尽，慷慨一沾襟。",
            "comment": ""
        },
        {
            "title": "挽湖守吴西林",
            "content": "凛凛千军笔，堂堂一面威。荆流春浪涌，峡树莫云飞。素壁琴犹在，中桥鹤不归。剑亭遗迹古，丰石照山辉。",
            "comment": ""
        },
        {
            "title": "挽太博朱古平",
            "content": "铁砚伤同志，青灯忆旧游。临轩朝凤阙，驰道听鸡筹。魏野神仙宅，元龙湖海楼。西风一挥泪，世事盖棺休。",
            "comment": ""
        },
        {
            "title": "挽高邮守晏桂山",
            "content": "淮南已仙去，桂树郁青青。五马贤声望，三丞旧典刑。邦人多感叹，诸老半凋零。何日持鸡酒，伤心请葬铭。",
            "comment": ""
        },
        {
            "title": "脱京口·望城难",
            "content": "自来百里半九十，望见城头路愈长。薄命只愁追者至，人人摇桨渡沧浪。",
            "comment": ""
        },
        {
            "title": "脱京口·踏路难",
            "content": "烟火连甍铁甕关，要寻间道走江干。何人肯为将军地，北府老兵思汉官。",
            "comment": ""
        },
        {
            "title": "为或人赋",
            "content": "悠悠成败百年中，笑看柯山局未终。金马胜游成旧雨，铜驼遗恨付西风。黑头尔自夸江总，冷齿人能说褚公。龙首黄扉真一梦，梦回何面见江东。",
            "comment": ""
        },
        {
            "title": "脱京口·上岸难",
            "content": "岸行五里入真州，城外荒荒鬼也愁。忽听路人嗟叹说，昨朝哨马到江头。",
            "comment": ""
        },
        {
            "title": "脱京口·入城难",
            "content": "轻身漂泊入銮江，太守欣然为避堂。若使闭城呼不应，人间生死路茫茫。",
            "comment": ""
        },
        {
            "title": "脱京口·谋人难",
            "content": "一片归心似乱云，逢人时漏话三分。当时若也私谋泄，春梦悠悠郭璞坟。",
            "comment": ""
        },
        {
            "title": "脱京口·候船难",
            "content": "待船三五立江干，眼欲穿时夜渐阑。若使长年期不至，江流便作汨罗看。",
            "comment": ""
        },
        {
            "title": "脱京口·定计难",
            "content": "南北人人苦泣岐，壮心万折誓东归。若非斫案判生死，夜半何人敢突围。",
            "comment": ""
        },
        {
            "title": "挽龚用和",
            "content": "结屋南陵三十秋，田园旧隐隔江流。鄜州避乱杜工部，下泽乘车马少游。名利无心付隍鹿，诗书有种出烟楼。长淮清野难归玉，魂魄犹应恋故丘。",
            "comment": ""
        },
        {
            "title": "脱京口·定变难",
            "content": "老兵中变意差池，仓卒呼来朽索危。若使阿婆真一吼，目生随后悔何追。",
            "comment": ""
        },
        {
            "title": "晚渡",
            "content": "青山围万叠，流落此何邦。云静龙归海，风清马渡江。汲滩供茗碗，编竹当蓬窗。一井沙头月，羁鸿共影双。",
            "comment": ""
        },
        {
            "title": "挽巽斋先生欧阳大著",
            "content": "徘徊西河上，月落众星稀。哲人萎中道，雨绝将安之。昔者丽鸿藻，玉振含清晖。名理轶晋魏，雅言袭轲思。连驾觐驰道，并坐侍端闱。及门怀燕婉，升堂接逶迤。方期黄鹄翔，忽作朝露晞。黔娄不盖体，延陵有遗悲。层阿翳寒树，平楚暧希微。帷衣广柳，缟冠涕如縻。水从章江去，云绕楚山飞。已矣如有闻，斯文不在兹。",
            "comment": ""
        },
        {
            "title": "脱京口·上江难",
            "content": "蒙冲两岸夹长川，鼠伏孤蓬棹向前。七里江边惊一喝，天教潮退阁巡船。",
            "comment": ""
        },
        {
            "title": "挽黎致政",
            "content": "楚峰天地阔，四世百年家。鹤发垂袍叶，龙孙上榜花。诗书新雨露，松柏老烟霞。白马苍山路，斯人忽已遐。",
            "comment": ""
        },
        {
            "title": "听罗道士琴",
            "content": "吾闻泗滨磬，暗含角与徵。又闻天乐泉，净洗筝笛耳。如何碧一泓，乃此并二美。蓝田沧海意，请问玉溪子。",
            "comment": ""
        },
        {
            "title": "听罗道士琴",
            "content": "断崖千仞碧，下有寒泉落。道人挥丝桐，清风转寥廓。飘飘襟袂举，冰纨不禁薄。紫烟护丹霞，双舞天外鹤。",
            "comment": ""
        },
        {
            "title": "脱京口·得船难",
            "content": "经营十日苦无舟，惨惨椎心泪血流。渔父疑为神物遣，相逢扬子大江头。",
            "comment": ""
        },
        {
            "title": "汀州第六十五",
            "content": "雷霆走业锐，斧钺下青冥。江城今夜客，惨淡飞云汀。",
            "comment": ""
        },
        {
            "title": "铁错",
            "content": "貔貅十万众，日夜望南辕。老马翻迷路，羝羊竟触藩。武夫伤铁错，达士笑金昏。单骑见回纥，汾阳岂易言。",
            "comment": ""
        },
        {
            "title": "天下赵",
            "content": "皇王著姓复炎图，此是中兴受命符。独向迎鸾呈瑞字，为言艺祖有灵无。",
            "comment": ""
        },
        {
            "title": "题周山甫锦绣段",
            "content": "客从西北来，遗我锦绣段。上有双凤凰，文彩何灿灿。置之箧笥中，岁月亦已宴。天孙顾七襄，雷电下河汉。凤凰忽飞去，遽然失把玩。贫家机杼寒，秋虫助予叹。",
            "comment": ""
        },
        {
            "title": "题钟圣举积学斋",
            "content": "东家筑黄金，西家列珊瑚。叹此草露晞，良时聊斯须。古人重孜孜，殖学乃菑畲。彼美不琢雕，椟中竟何如。空同白云深，君子式其庐。棐几照初阳，垂签动凉嘘。方寸起岑楼，一勺生龙鱼。辰乎曷来迟，竞诸复竞诸。",
            "comment": ""
        },
        {
            "title": "题张景召簿尉梅墅并饯入南",
            "content": "唤醒三影燕支魂，一枝半树专黄昏。江南暗香郁不住，霜风吹入罗浮村。疏枝不入辋川画，暗香不到东山棋。云阶一枕梨花梦，参横月落无人知。",
            "comment": ""
        },
        {
            "title": "脱京口·出门难",
            "content": "罗刹盈庭夜色寒，人家灯火半阑珊。梦回跳出铁门限，世上一重人鬼关。",
            "comment": ""
        },
        {
            "title": "脱京口·绐北难",
            "content": "百计经营夜负舟，仓皇谁趣渡瓜洲。若非绐虏成宵遁，哭死界河天地愁。",
            "comment": ""
        },
        {
            "title": "题曾氏连理本",
            "content": "皇后嘉树生僪佹，四衢五衢合一轨。德泽纯洽八方一，乘木而王固如此。大明香琴橘，贞观玉华李。一时图传传奇观，荣华过眼转九易。惟有武城宅前树，不知何年己连理。从来县官不以闻，武城子孙世专美。人言协气薰嘉生，此家孝友陶协气。朱门多少锁乔木，百年瞬息滋一渭。焉得鼎鼎为轮囷，受命不迁相曾氏。传闻此木更八世，方遇麻阳大夫记。麻阳又几年，却入青螺地舆志。比来彻当路，表名连瑞里。有日捧图上，嘉禾灵草共青史。物生隐显殆有时，展如之人亦应尔。楩楠杞梓离奇生继此，庐陵城北不止称三瑞。",
            "comment": ""
        },
        {
            "title": "脱京口·得风难",
            "content": "空中哨响到孤蓬，尽道江河田相公。神物自来扶正直，中流半夜一帆风。",
            "comment": ""
        },
        {
            "title": "脱京口·出隘难",
            "content": "袖携匕首学衔枚，横渡城关马欲猜。夜静天昏人影散，北军鼾睡正如雷。",
            "comment": ""
        },
        {
            "title": "脱京口·出巷难",
            "content": "不时徇铺路纵横，小队戎衣自出城。天假汉儿灯一炬，旁人只道是官行。",
            "comment": ""
        },
        {
            "title": "题颜景彝八窗玲珑",
            "content": "吾闻开十牖，不及一户明。泰宇有天光，八荒尽夷庚。",
            "comment": ""
        },
        {
            "title": "题延真罗道士玉涧",
            "content": "双双夹方流，知有至妙蕴。山石发清晖，草木得馀涧。泉源皆宝气，樵牧骇潜蜃。仙翁独危坐，华池养水性。神泽温而栗，骨峭老益劲。苔矶枕泓碧，时有鱼出听。糜琼饭潺湲，冲淡意无朕。",
            "comment": ""
        },
        {
            "title": "题宣州推官厅览翠堂",
            "content": "都官自楚产，文采光陆离。当年从事君，如与山川期。岁月忽已遒，天球落尘土。岂曰无嘉宾，过者不我顾。谁令赤城子，发坎出方珉。灵物必复见，其见乃以人。回视城南端，飞甍俯苍蒨。物理有屈伸，流峙岂云变。寥寥南楼月，至今有遐音。千年一邂逅，共调风中琴。亦欲结方轨，揽茝事幽寻。行行且言迈，踟蹰思何深。",
            "comment": ""
        },
        {
            "title": "题郁孤台",
            "content": "城郭春声阔，楼台昼影迟。并天浮雪界，盖海出云旗。风雨十年梦，江湖湖城思。倚阑时北顾，空翠湿朝曦。",
            "comment": ""
        },
        {
            "title": "题吴城山",
            "content": "龙行人鬼外，神在地天间。彭蠡石砮出，洞庭商舶还。秋风黄鹄阔，春雨白鸥闲。云际青如粟，河流接海山。",
            "comment": ""
        },
        {
            "title": "题颜景彝八窗玲珑",
            "content": "我闼无纖埃，风日自清好。面面有芙蓉，何如交翠草。",
            "comment": ""
        },
        {
            "title": "题滕王阁",
            "content": "五云窗户瞰沧浪，犹带唐人翰墨香。日月四时黄道阔，江山一片画图长。回风何处抟双雁，冻雨谁人驾独航。回首十年此漂泊，阁前新柳已成行。",
            "comment": ""
        },
        {
            "title": "题王声甫松坡樵苦唱后",
            "content": "倚柯睨苍髯，短簑挟风雨。谈道谁我知，对弈者其侣。狂吟发悲调，谷鸣相律吕。扊扅岂不怨，宁售大夫股。长镵斸仙苓，获薪为吾煮。",
            "comment": ""
        },
        {
            "title": "题苏武忠节图",
            "content": "漠漠愁云海戌迷，十年何事望京师。李陵罪在偷生日，苏武功成未死时。铁石心存无镜变，君臣义重与天期。纵饶夜久胡尘黑，百炼丹心涅不缁。",
            "comment": ""
        },
        {
            "title": "题苏武忠节图",
            "content": "忽报忠图纪岁华，东风吹泪落天涯。苏卿更有归时国，老相兼无去后家。烈士丧元心不易，达人知命事何嗟。生平爱览忠臣传，不为吾身亦陷车。",
            "comment": ""
        },
        {
            "title": "题彭小林诗稿",
            "content": "晚识宗文忆浣花，删馀今见雅名家。牙签料理西风读，共笑钟山说老鸦。",
            "comment": ""
        },
        {
            "title": "题凝祥观",
            "content": "前路风尘走且僵，我来一日此徜徉。欧公自是游嵩观，迂叟原非过太行。始信神仙还有国，不知蛮触是何乡。世间如此纷纷者，赢得山林作道场。",
            "comment": ""
        },
        {
            "title": "题苏武忠节图",
            "content": "独伴羝羊海上游，相逢血泪向天流。忠贞已向生前定，老节须从死后休。不死未论生可喜，虽生何恨死堪忧。甘心卖国人何处，曾识苏公义胆不。",
            "comment": ""
        },
        {
            "title": "题毛霆甫诗集",
            "content": "英英白云，在涧之阿。彼美人兮，其思孔多。",
            "comment": ""
        },
        {
            "title": "题毛霆甫诗集",
            "content": "英英白云，在涧之濆。彼美人兮，其德孔纯。",
            "comment": ""
        },
        {
            "title": "题罗次说竹岩摘藁",
            "content": "游子西南来，出门道何悠。文章会有用，意气轻身谋。纷纷食粱肉，藜藿当其忧。君看百川水，何处不东流。",
            "comment": ""
        },
        {
            "title": "题梅尉诗轴",
            "content": "乃翁圣俞君，瑰辞灿琳琅。吾乡欧阳子，逸韵谐宫商。人物雄中原，园囿盛洛阳。醲郁追皇风，诡怪抑晚唐。云仍四方志，生长百战场。忧国杜少陵，感兴陈子昂。我亦青原人，君遗明月光。掩卷不能和，握手谈肝肠。",
            "comment": ""
        },
        {
            "title": "题静山",
            "content": "地得一以宁，凝然者卷石。嵁岩及培塿，异形不异质。古之能定者，悟此为一极。春荣秋以悴，一岁百态出。鸟鸣花落句，此意谁与诘。所以尼丘人，仁智不废一。万象此纬经，死灰彼何物。明发此乎游，参入观水术。",
            "comment": ""
        },
        {
            "title": "题宣州叠嶂楼",
            "content": "初日照高楼，轻烟在疏树。峨峨远岫出，泯泯清江去。檐隙委残籀，屋隅连宿莽。荟蔚互低昂，熹微分散聚。城郭谅非昔，山川俨如故。童鬓已零落，姝颜慰迟莫。沈沈澹忘归，欲归重回顾。",
            "comment": ""
        },
        {
            "title": "题古磵",
            "content": "市腰石有千年磵，石眼泉无一日乾。天下苍生应有望，不知龙向此中蟠。",
            "comment": ""
        },
        {
            "title": "题得鱼集史评",
            "content": "男儿生作事，豪杰死留名。天运常相禅，江流自不平。百年多险梦，千古有闲评。诸父渊源在，吾犹及老成。",
            "comment": ""
        },
        {
            "title": "题陈国秀小园",
            "content": "长鹤展轻翮，远栖松桂林。故宇入清梦，盘盘亦苦心。中林风月赊，十亩团幽阴。林下有奇士，绕树从之吟。",
            "comment": ""
        },
        {
            "title": "题楚观楼",
            "content": "西风吹感慨，晓气薄登临。半壁楚云立，一川湘雨深。乾坤横笛影，江海倚楼心。遗恨飞鸿外，南来访远音。",
            "comment": ""
        },
        {
            "title": "题黄冈寺次吴履斋韵",
            "content": "长江几千里，万折必归东。南浦惊新雁，庐山隔晚风。人行荒树外，秋在断芜中。何日洗兵马，车书四海同。",
            "comment": ""
        },
        {
            "title": "题陈国秀小园",
            "content": "席地自乾坤，半树阅今古。池馆岂不宽，每换牡丹主。园公非陇傭，独捎占春风。弄影不在多，臭香知乃翁。",
            "comment": ""
        },
        {
            "title": "桃源县",
            "content": "清野百年久，中原千里赊。火烟新聚落，山水旧生涯。种麦十数亩，诛茅千百家。我来行正倦，何处觅桃花。",
            "comment": ""
        },
        {
            "title": "泰州",
            "content": "羁臣家万里，天目鉴孤忠。心在坤维外，身游坎窞中。长淮行不断，苦海望无穷。晚鹊传佳好，通州路已通。",
            "comment": ""
        },
        {
            "title": "题高君宝绀泉",
            "content": "渟渟岩下泓，澄碧落梧影。寒瑶披清飙，残月照濎濙。俯渊测浮云，流日荡苕颖。向来沧浪歌，孺子不可诇。载沾衣上尘，怀古意深永。招招素心人，相期发深省。",
            "comment": ""
        },
        {
            "title": "泰和",
            "content": "书生曾拥碧油幢，耻与群儿共竖降。汉节几回登快阁，楚囚今度过澄江。丹心不改君臣谊，清泪难忘父母邦。惟有乡人知我瘦，下帷绝粒坐蓬窗。",
            "comment": ""
        },
        {
            "title": "太白楼",
            "content": "扬子江心第一泉，南金来此铸文渊。男儿斩却楼兰首，闲品茶经拜羽仙。",
            "comment": ""
        },
        {
            "title": "所怀",
            "content": "予自皋亭山为北所留，深悔一出之误。闻故人刘小村、陈蒲塘引兵而南，流涕不自堪。只把初心看，休将近事论。誓为天出力，疑有鬼迷魂。明月夜推枕，春风昼闭门。故人万山外，俯仰向谁言。",
            "comment": ""
        },
        {
            "title": "题玄潭观雪浪阁用诚斋韵",
            "content": "弃官学道勾山许，学到至人本无怒。赤子如鱼头，不堪妖孽腥上流。钳键长潭铁树立，摩挲穹石宝剑湿。当时岂忍如是观，毒流不可开眼看，英风凛凛万古寒。",
            "comment": ""
        },
        {
            "title": "所怀",
            "content": "世途嗟孔棘，行役苦期频。良马比君子，清风来故人。相看千里月，空负一年春。便有桃源路，吾当少避秦。",
            "comment": ""
        },
        {
            "title": "所怀",
            "content": "万里青山两鬓华，老臣无国又无家。乾坤局促笼中鸟，风雪飘零粪上花。岁晚江空人已逝，天寒日短路何赊。书生不作网常计，闻是东门已种瓜。",
            "comment": ""
        },
        {
            "title": "所怀",
            "content": "英英香蕙莹朝华，收拾东风作一家。燕语莺啼春又夏，灯花剔尽暗窗斜。",
            "comment": ""
        },
        {
            "title": "太白楼",
            "content": "高城蘸云根，聊可慰心迹。长风万里来，如对骑鲸客。监州好事者，树此楼与石。隆鼻号金仙，更长漫嗟惜。",
            "comment": ""
        },
        {
            "title": "岁祝犁单阏月赤奋若日焉逢涒滩遇异人指示以",
            "content": "谁知真患难，忽悟大光明。日出云俱静，风消水自平。功名几灭性，忠孝大劳生。天下惟豪杰，神仙立地成。",
            "comment": " | 【注释】原题：岁祝犁单阏月赤奋若日焉逢涒滩遇异人指示以大光明正法于是死生脱然若遗矣作五言八句"
        },
        {
            "title": "题毛霆甫诗集",
            "content": "白云英英，涧水泱泱。彼美人兮，硕大且昌。",
            "comment": ""
        },
        {
            "title": "唆都",
            "content": "虎牌氈笠号公卿，不直人间一唾轻。但愿扶桑红日上，江南匹士死犹荣。",
            "comment": ""
        },
        {
            "title": "苏州洋",
            "content": "一叶漂摇扬子江，白云尽处是苏洋。便如伍子当年苦，只少行头宝剑装。",
            "comment": ""
        },
        {
            "title": "宿高唐州",
            "content": "早发东阿县，暮宿高唐州。哲人达几微，志士怀隐忧。山河已历历，天地空悠悠。孤馆一夜宿，北风吹白头。",
            "comment": ""
        },
        {
            "title": "苏刘义第四十三",
            "content": "骅骝事天子，龙怒拔老湫。鼓枻视青旻，烈风无时休。",
            "comment": ""
        },
        {
            "title": "孙粟第一百二十一",
            "content": "故人有孙宰，义均骨肉地。连为粪土丛，挥手洒衰泪。",
            "comment": ""
        },
        {
            "title": "叹世道第一百九十二",
            "content": "古来遭丧乱，丈夫多英雄。悠悠委薄俗，岂非吾道东。",
            "comment": ""
        },
        {
            "title": "苏州第五十四",
            "content": "嵯峨阊门北，朱旗散广川。控带莽悠悠，惨淡陵风烟。",
            "comment": ""
        },
        {
            "title": "宿山中用前韵",
            "content": "南山之隩北山阳，羽扇轻风共影双。画桨菰蒲明月笛，青灯蟋蟀白云窗。半生游子成行债，一夜佳人作别腔。倚钓重来此簑笠，梅花十里雪空江。",
            "comment": ""
        },
        {
            "title": "题陈正献公六梅亭",
            "content": "相府亭前梅六株，四围香影护琴书。月华犹带玉堂色，风味曾分金鼎馀。五柳门前空寂寞，三槐堂上竟萧疏。惟渠不变凌霜操，千古风标只自如。",
            "comment": ""
        },
        {
            "title": "送卓大著知漳州",
            "content": "蓬山隔风雨，芸观司阳秋。厌作承明直，出为漳逋游。问俗便桑梓，过家拜松楸。锦堂事相俪，棠舍阴易留。何来澜蠡间，何物辄负舟。翻覆十年事，行止随坎流。倘来岂不再，迟取终无尤。太守执此往，邦人庶其瘳。昔予援西铭。期子以前修。愿觌弘济学，四海放一舟。",
            "comment": ""
        },
        {
            "title": "送朱制干象祖",
            "content": "一官聱漫任如何，屡疏笺天气不磨。宋祚万年陈大计，周图五字订前讹。重寻范老忧时箸，旁竖文公卫道戈。投匦近年殊不少，有人说似此君麽。",
            "comment": ""
        },
        {
            "title": "送三山林溶孙归省",
            "content": "束书游京师，孤云瞻太行。辞归慕何蕃，舍养殊欧阳。山林乾坤静，菽水日月长。好味诸公诗，胜读寒泉章。",
            "comment": ""
        },
        {
            "title": "送赵王宾三首",
            "content": "懒从原上访桃花，又不青门去种瓜。传得神仙蝉蜕法，君如觅我问烟霞。",
            "comment": ""
        },
        {
            "title": "桃源道中",
            "content": "漠漠地千里，垂垂天四围。隔溪胡骑过，傍草野鸡飞。风露吹青笠，尘沙薄素衣。吾家白云下，都伴北人归。",
            "comment": ""
        },
        {
            "title": "送人往湖南",
            "content": "雁拖秋月洞庭边，客路凄凉野菊天。云隔酒尊横北海，风吹诗史落西川。夜深鬼火千山雪，春后鹃花一树烟。为我祝融峰上看，朝暾白处礼蓬仙。",
            "comment": ""
        },
        {
            "title": "送行中斋三首",
            "content": "神龙荡失水，驯扰终未得。威凤虽在薮，肯顾鸡鹜食。所以古之人，受变心不易。毫鼎已迁周，西山竟肌瘠。豫子身自漆，长弘血成碧。何尝怨废兴，而或二心迹。坚白不在缁，羔裘良自惜。此谊公素明，俗见或未识。",
            "comment": ""
        },
        {
            "title": "送曹大著知广德军",
            "content": "暂屈瀛州客，来临汭水民。山川归史记，岳牧属词人。馆舍朋簪旧，都门祖帐新。儒林官可纪，何止吏称循。",
            "comment": ""
        },
        {
            "title": "四月八日",
            "content": "今朝浴佛旧风流，身落山前第一州。赣上瑶桃俄五稔，海中玉果已三周。人生聚散真成梦，世事悲欢一转头。坐对薰风开口笑，满怀耿耿复何求。",
            "comment": ""
        },
        {
            "title": "送行中斋三首",
            "content": "秋风晚正烈，客衣早知寒。把衣不能别，更尽此日欢。出门一万里，风沙浩漫漫。岂无儿女情，为君思汍澜。百年有时尽，千载无馀观。明明君臣义，公独为其难。愿持丹一寸，写入青琅玕。会有抚卷人，孤灯起长叹。",
            "comment": ""
        },
        {
            "title": "送刘其发入蜀",
            "content": "秋风凄已寒，蜀道阻且长。虎狼伏原野，欲济川无梁。客从何处来，云我之西方。萧萧骕骦鸣，熠熠湛卢光。昔时荣华地，今为争战场。将军扬天戈，壮士发戎行。江南有羁鸟，悠悠怀故乡。驾言与子游，云天何茫茫。",
            "comment": ""
        },
        {
            "title": "送曹倅岩山官满归里",
            "content": "春陵光霁落苍苔，葛水神仙立翠槐。万里云霞麒骥路，三年风月凤凰台。兴同老子复不浅，歌曰先生归去来。庾岭梅花开渐遍，一枝就与寄蓬莱。",
            "comment": ""
        },
        {
            "title": "送河间晁寺丞",
            "content": "公孙富文墨，名字世多知。谈笑取高第，弦歌当此时。临河薪石费，近塞茧丝移。缓急当愁此，看君有所为。",
            "comment": ""
        },
        {
            "title": "思方将军",
            "content": "始兴溪子下江淮，曾为东南再造来。如虎如熊今固在，将军何处上金台。",
            "comment": ""
        },
        {
            "title": "思小村",
            "content": "春云惨惨兮春水漫漫，思我故人兮行路难。君辕以南兮我辕以北，去日以远兮忧不可以终极。蹇予马兮江皋，式燕兮以游遨。念我平生兮君郁陶。在师中兮岂造次之可离，忠言不闻兮思君忸怩。毫厘之差兮天壤易位，驷不及舌兮脐不可噬。思我故人兮怀我亲，怀我亲兮思故人。怀哉怀哉，不可忍兮不如速死。慨百年之未半兮，胡中道而遄止。鲁连子兮义不帝秦，负玄德兮羽不名为人。委骨草莽兮时乃天命，自古孰无死兮首丘为正。我行我行兮梦寐所思，故人望我兮胡不归，胡不归。",
            "comment": ""
        },
        {
            "title": "思故乡第一百五十六",
            "content": "天地西江远，无家问死生。凉风起天末，万里故乡情。",
            "comment": ""
        },
        {
            "title": "鼠第一百四十二",
            "content": "萱草秋已死，岁暮有严霜。落日渭阳明，涕泪溅我裳。",
            "comment": ""
        },
        {
            "title": "书汪水云诗后",
            "content": "南风之薰兮琴无弦，北风其凉兮诗无传。云之汉兮水之渊，佳哉斯人兮水云之仙。",
            "comment": ""
        },
        {
            "title": "送吉州陈守解任",
            "content": "美人策良马，弭节螺江湄。岁年忽晼晚，桃李已成蹊。遥遥一水间，复复东与西。晴川夹修杨，行舟何能维。朱凤翔海山，层汉扬音徽。高冈有梧桐，驾言览朝晖。赠君以白云，白云不我持。赠君以明月，明月不我携。白云与明月，远道相追随。",
            "comment": ""
        },
        {
            "title": "思则堂先生",
            "content": "白须老子宿招提，香积厨边供晚炊。借问鱼羹何处少，北风安得似南枝。",
            "comment": ""
        },
        {
            "title": "暑布送王廷举用萧敬夫韵",
            "content": "高人不烟火，跳出天地窰。掀然立千仞，块视金与焦。香袂拂雪冷，紫髯逐风飘。摩挲云冥树，凯随群卉凋。但知仙骨轻，不学倒影摇。人间尽描貌，妙不在生绡。揭斗斟天浆，霞衣却琼瑶。",
            "comment": ""
        },
        {
            "title": "世事",
            "content": "世事孤鸿外，人生落日西。棋淫诗兴薄，书倦梦魂迷。汩汩驰还坐，悠悠笑即啼。一真吾自得，开眼总筌蹄。",
            "comment": ""
        },
        {
            "title": "暑布送王廷举用萧敬夫韵",
            "content": "平生凉薄资，埏陶误大窰。谁知此石怪，愈沃乃愈焦。崑崙织火鼠，顿易鹑衣飘。荣我丝苏附，免此蒲柳凋。服之雪漫白，长袂风摇摇。表之以雾縠，缘之以烟绡。振衣从姬满，佩玉游西瑶。",
            "comment": ""
        },
        {
            "title": "使北",
            "content": "使旃尽道有回期，独陷羁臣去牧羝。小尔含沙浑小事，白云飞处楚天低。",
            "comment": ""
        },
        {
            "title": "思蒲塘",
            "content": "扬旌来冉冉，卷旆去堂堂。恨我飞无翼，思君济有航。麒麟还共处，熊虎已何乡。南国应无恙，中兴事会长。",
            "comment": ""
        },
        {
            "title": "使北",
            "content": "客子漂摇万里程，北征情味似南征。小臣事主宁无罪，只作幽州谪吏行。",
            "comment": ""
        },
        {
            "title": "使北",
            "content": "初修降表我无名，不是随班拜舞人。谁遣附庸祈请使，要教索虏识忠臣。",
            "comment": ""
        },
        {
            "title": "睡起",
            "content": "空堂孤影起闻鸡，风起高楼鼓角悲。江海无情游子倦，岁年如梦美人迟。平生管鲍成何事，千古夷齐在一时。坐久日斜庭木落，浮云灭没漏朝曦。",
            "comment": ""
        },
        {
            "title": "寿朱约山八十三岁",
            "content": "八十馀翁雪满颠，深衣大带耳垂肩。磻溪回首今三载，绛县论心又十年。归去来兮真富贵，美哉寿也活神仙。门前燕雀纷如雨，愧我白云深处眠。",
            "comment": ""
        },
        {
            "title": "使风",
            "content": "渺渺茫茫远愈微，乘风日夜趁东归。半醒半困模糊处，一似醉中骑马飞。",
            "comment": ""
        },
        {
            "title": "石三峰为示十字云昔日乘龙贵今朝汗马劳为足",
            "content": "云低昏海日，风急沸洪涛。昔日乘龙贵，今朝汗马劳。纨绮污尘土，珠玉委蓬蒿。若作凄然赋，吾将仆命骚。",
            "comment": " | 【注释】原题：石三峰为示十字云昔日乘龙贵今朝汗马劳为足六句"
        },
        {
            "title": "寿朱约山八十韵",
            "content": "翠袖琼楼八十翁，平安晓宇看孤鸿。五湖图里添彭祖，南极光中约祝融。日日青山醉春色，年年黄菊饱西风。鹰扬但愿无施处，臣老婆娑一钓蓬。",
            "comment": ""
        },
        {
            "title": "使北",
            "content": "至尊驰表献燕城，肉食那知以死争。当代老儒居首揆，殿前陪拜率公卿。",
            "comment": ""
        },
        {
            "title": "石楼",
            "content": "晓色重帘卷，春声叠鼓催。长垣连草树，远水照楼台。八境烟浓淡，六街人往来。平安消息好，看到岭头梅。",
            "comment": ""
        },
        {
            "title": "使北",
            "content": "自说家乡古相州，白麻风旨出狂酋。中书尽出降元表，北渡黄河衣锦游。",
            "comment": ""
        },
        {
            "title": "使北",
            "content": "廷争堂堂负直声，飘零沙漠若为情。程婴存赵真公志，赖有忠良壮此行。",
            "comment": ""
        },
        {
            "title": "生日山中和萧敬夫韵",
            "content": "山深不用结凉棚，风起江苹暑气轻。处士林泉自今古，男儿弧矢付豪英。客来不必笼中羽，我爱无如橘里枰。一任苍松栽十里，他年犹见茯苓生。",
            "comment": ""
        },
        {
            "title": "生日谢朱约山和来韵",
            "content": "元丰五年正月日，洛中耆英佳话出。当时韩公七十九，欢噱赓酬老吟笔。伟然冠剑照孔鸾，鲐背鸠杖蒲轮安。韩公而下文宽夫，相高以寿不以官。洛尘已随流水急，云仍相逢松下石。顾我行辈真我来，兼谟故事强安排。约对青山共长久，醉歌要赛滁州守。愿随后社著深衣，阑风伏雨从是非。便令携樽西墅去，山花山鸟为歌舞。招招瑶母来庭闱，拍手共笑偷桃儿。吾山陂陀白云满，猿鹤司我北门管。紫霞隔断鸡犬声，下有琥珀滋长龄。向来福地七十二，此亦清高仙地位。朝游崑崙暮崆峒，驾风鞭霆迎我公。丹崖翠壁千万丈，与公上上上上上。",
            "comment": ""
        },
        {
            "title": "生日和聂吉甫",
            "content": "青蒲花未老，黄竹笋初生。细味诗工部，闲评字率更。大江流日影，时鸟说春荣。共作千年计，身谋政自轻。",
            "comment": ""
        },
        {
            "title": "声苦",
            "content": "万死奔波落一生，飘零淮海命何轻。近来学得赵清献，叫苦时时数十声。",
            "comment": ""
        },
        {
            "title": "使北",
            "content": "江南浪子是何官，只当空庐杂剧看。拨取公卿如粪土，沐猴徒自辱衣冠。",
            "comment": ""
        },
        {
            "title": "十二月二十日作",
            "content": "家国衰千古，星霜忽一周。黄沙漫故道，白骨委荒丘。许远死何晚，李陵生自羞。南来冠不改，吾且任吾囚。",
            "comment": ""
        },
        {
            "title": "社稷第一",
            "content": "南极连铜柱，煌煌太宗业。始谋谁其间，风雨秋一叶。",
            "comment": ""
        },
        {
            "title": "石港",
            "content": "王阳真畏道，季路渐知津。山鸟唤醒客，海风吹黑人。乾坤万里梦，烟雨一年春。起看扶桑晓，红黄六六鳞。",
            "comment": ""
        },
        {
            "title": "生朝",
            "content": "客中端二日，风雨送牢愁。昨岁犹潘母，今年更楚囚。田园荒吉水，妻子老幽州。莫作长生祝，吾心在首丘。",
            "comment": ""
        },
        {
            "title": "生日和谢爱山长句",
            "content": "寓形落落大块间，嘘吸一气自往还。桑弧未了男子事，何能局促甘囚山。昔年此日作初度，宾客如云剧欢舞。今年避影却闭门，捧觞自寿白头母。故人忆我能远来，虹光满袖生琼瑰。一杯相属慰岑寂，使我发笑愁颜开。簸扬且听箕张口，丈夫壮气须冲斗。夜阑拂剑碧光寒，握手相期出云表。",
            "comment": ""
        },
        {
            "title": "生日",
            "content": "忆昔闲居日，端二逢始生。升堂拜亲寿，抠衣接宾荣。载酒出郊去，江花相送迎。诗歌和盈轴，铿戛金石声。于时果何时，朝野方休明。人生足自乐，帝力无能名。譬如江海鱼，与水俱忘情。讵知君父恩。天地同生成。旄头忽堕地，氛雾迷三精。黄屋朔风卷，园林杀气平。四海靡所骋，三年老于行。宾僚半荡覆，妻子同飘零。无几哭慈母，有顷遭溃兵。束兵献穹帐，囚首送空囹。痛甚衣冠烈，甘于鼎镬烹。死生久已定，宠辱安足惊。不图坐罗网，四见槐云青。朱颜日复少，玄发益以星。往事真蕉鹿，浮名一草萤。牢愁写玄语，初度感骚经。朝登蓬莱门，暮涉芙蓉城。忽复临故国，摇摇我心旌。想见家下人，念我涕为倾。交朋说畴昔，惆怅鸡豚盟。空花从何来，为吾舞娉婷。莫道无人歌，时鸟不可听。达人贵知命，俗士空劳形。吾生复安适，拄颊观苍冥。",
            "comment": ""
        },
        {
            "title": "沈颐家",
            "content": "孤舟霜月迥，晓起入柴门。断岸行簪影，荒畦落履痕。江山浑在眼，宇宙付无言。昨夜三更梦，春风满故园。",
            "comment": ""
        },
        {
            "title": "使北",
            "content": "公子方张奉使旗，行行且尼复何为。似闻倾尽黄金坞，辛苦平生只为谁。",
            "comment": ""
        },
        {
            "title": "上塚吟",
            "content": "余昔从君时，上堂拜姑嫜。相携上祖塚，岁时持酒浆。姑嫜相继没，马鬣不在乡。共君瓯盂饭，清涕流襦裳。君贫初赴官，有家不得将。妾无应书儿，松梵槚自成行。君别不复归，岁月何茫茫。长安拥朱绶，执雁事侯王。岂无一纸书，道路阻且长。年年酹寒食，妾心良自伤。君家旧巾栉，至今袭且藏。谅君霜露心，白首遥相望。",
            "comment": ""
        },
        {
            "title": "上元怀旧",
            "content": "禁门三五金吾夜，回首青春忽二毛。池上昔陪王母宴，斗中今直贵人牢。风生江海龙游远，月满关山鹤唳高。梦到钧天灯火闹，依然彩笔照宫袍。",
            "comment": ""
        },
        {
            "title": "上巳",
            "content": "昔自长淮树去帆，今从燕蓟眺东南。泥沙一命九分九，风雨六年三月三。地下故人那可作，天涯游子竟何堪。便从饿死伤迟暮，面对西山已发惭。",
            "comment": ""
        },
        {
            "title": "山中再次胡德昭韵",
            "content": "眼前见赤徒妨道，耳后生风未当豪。明月芦花随处有，扁舟自在不须篙。曾见尊前此客哉，笑携麈尾拂莓苔。",
            "comment": ""
        },
        {
            "title": "珊瑚吟",
            "content": "南方有珍禽，鸣声天下奇。毛羽黑如漆，两脸凝璚脂。燕赵佳公子，笼槛以自随。童子重丁宁，饮食必以时。将献上林苑，来巢万年枝。待之岂少恩，不免加絷维。珊瑚真珊瑚，碎琢良自悲。中原寒气深，风土非所宜。",
            "comment": ""
        },
        {
            "title": "山中再次胡德昭韵",
            "content": "水边飞雁年年见，湖上新亭日日来。酹菊醉馀披草坐，探梅吟罢带花回。北崖尚被刚风隔，笑按匆匆上马杯。",
            "comment": ""
        },
        {
            "title": "山中载酒用萧敬夫韵赋江涨",
            "content": "拍拍春风满面浮，出门一笑大江流。坐中狂客有醉白，物外闲人惟弈秋。晴抹雨妆总西子，日开云暝一滁州。忽传十万军声至，如在浙江亭上游。",
            "comment": ""
        },
        {
            "title": "山中偶成",
            "content": "白鹤飞来牵我衣，东风吹我下渔矶。当年只为青山误，直草君王一诏归。",
            "comment": ""
        },
        {
            "title": "山中谩成柬刘方斋",
            "content": "东风解冻出行嬉，一哄烟尘隔翠微。自有溪山真乐地，从来富贵是危机。二三辈行惟须醉，多少公卿未得归。明日主人酬一座，小船旋网鳜鱼肥。",
            "comment": ""
        },
        {
            "title": "山中再次胡德昭韵",
            "content": "不将颜色汗黄金，落得灞桥驴上吟。是处江山生酒兴，满天风雪得梅心。觥筹堂里春声沸，灯火林皋夜色深。",
            "comment": ""
        },
        {
            "title": "山中六言三首",
            "content": "风暖江鸿海燕，雨晴檐鹊林鸠。一段青山颜色，不随江水俱流。",
            "comment": ""
        },
        {
            "title": "山中六言三首",
            "content": "鹤外竹声簌簌，座边松影疏疏。夜静不收棋局，日高犹卧纱厨。",
            "comment": ""
        },
        {
            "title": "山中六言三首",
            "content": "两两渔舟摇下，双双紫燕飞回。流水白云芳草，清风明月苍苔。",
            "comment": ""
        },
        {
            "title": "山中立夏用坐客韵",
            "content": "归来泉石国，日月共溪翁。夏气重渊底，春光万象中。穷吟到云黑，淡饮胜裙红。一阵弦声好，人间解愠风。",
            "comment": ""
        },
        {
            "title": "山中和韵",
            "content": "白扇挥残暑，青鞋踏嫩晴。花床寻小隐，石鼎引长鸣。纱帽有时去，酒壶惟意倾。山僧痴与坐，闲却瘦弥明。",
            "comment": ""
        },
        {
            "title": "山中感兴三首",
            "content": "桃花何夭夭，杨柳何依依。去年白鸟集，今年黄鹄飞。昔为江上潮，今为山中云。江上潮有声，山中云无情。一年足自念，况复百年长。但存松柏心，天地真茫茫。",
            "comment": ""
        },
        {
            "title": "山中泛舟觞客",
            "content": "便作乘槎客，萧萧骨发清。尊前山月过，笛里水风生。半夜鱼龙沸，三秋河汉明。雪堂眠二客，梦与白鸥盟。",
            "comment": ""
        },
        {
            "title": "山中自赋",
            "content": "□□□□□□□，门外苍松一水修。不必清高逼巢许，只教潇洒胜由求。空花自满三千界，老树相看五百秋。坐有鹰扬人物在，怕牵昨梦上渔舟。",
            "comment": ""
        },
        {
            "title": "山中小集",
            "content": "江山闲胜赏，万户不须留。客醉客多事，吾诗吾自酬。夕风吹绛蜡，春色漾黄流。宾从归来夜，滁翁无此游。",
            "comment": ""
        },
        {
            "title": "山中再次胡德昭韵",
            "content": "人世可能行乐耳，重游不用卜晴阴。人生柳絮斗坚牢，过眼春光欢伯劳。蜀道谩传千古险，庐山方许一人高。",
            "comment": ""
        },
        {
            "title": "山中呈聂心远诸客",
            "content": "谁入山来问野舟，一篙花外渡深流。小颦风树蹁跹鹤，浅约湍沙浩荡鸥。湖上有时思洛社，人间何处不滁州。徘徊才是黄昏候，短笛先催月上楼。",
            "comment": ""
        },
        {
            "title": "山中感兴三首",
            "content": "山中有流水，霜降石自出。骤雨东南来，消长不终日。故人书问至，为言北风急。山深人不知，塞马谁得失。挑灯看古史，感泪纵横发。幸生圣明时，渔樵以自适。",
            "comment": ""
        },
        {
            "title": "山中",
            "content": "倏忽当年遇，蒙茸几度披。水霞明画卷，草树幻骚词。鸟过目不瞬，江流意自迟。世人空黑白，一色看坡棋。",
            "comment": ""
        },
        {
            "title": "山中呈聂心远诸客",
            "content": "黄叶婆娑上钓舟，唤回旧梦到江流。多情政自怜樯燕，两鬓终当付野鸥。未说离怀向南浦，须知诗意在夔州。朔风昨夜吹沙急，早觉寒声战玉楼。",
            "comment": ""
        },
        {
            "title": "山中感兴三首",
            "content": "载酒之东郊，东郊草新绿。一雨生江波，洲渚失其足。青春岂不惜，行乐非所欲。采芝复采芝，终朝不盈掬。大风从何来，奇响振空谷。我马何玄黄，息我西山麓。",
            "comment": ""
        },
        {
            "title": "入浙东",
            "content": "厄运一百日，危机九十遭。孤踪落虎口，薄命付鸿毛。漠漠长淮路，茫茫巨海涛。惊魂犹未定，消息问金鳌。",
            "comment": ""
        },
        {
            "title": "入狱第一百四",
            "content": "徘徊虎穴上，吾道正羁束。落日将何如，清文动哀玉。",
            "comment": ""
        },
        {
            "title": "入山即事",
            "content": "江流风虢虢，云薄雨丝丝。上马忙呼繖，巡檐静看棋。露天厨作泞，沙地水生池。秉烛留前夕，兹游更绝奇。",
            "comment": ""
        },
        {
            "title": "入狱第一百一",
            "content": "行行见羁束，斯人独憔悴。欲觉闻晨钟，青灯死分翳。",
            "comment": ""
        },
        {
            "title": "如皋",
            "content": "雄狐假虎之林皋，河水腥风接海涛。行客不知身世险，一窗春梦送轻舠。",
            "comment": ""
        },
        {
            "title": "壬午",
            "content": "忆昔三月朔，岁在火鼠乡。朝登迎銮镇，夜宿清边堂。于时坌飙雾，阳精暗无芒。胡羯犯彤宫，犬戎升御床。惨淡铜驼泣，威垂朱鸟翔。我欲疏河岳，借助金与汤。吾道率旷野，绕树空徬徨。慷慨抚鳌背，艰关出羊肠。扶日上天门，随云拜东皇。我逖誓兴晋，郑畋义扶唐。人谋岂云及，天命不于堂。泗水沉洛鼎，蓟丘植汶篁。瑶宫可敦后，玉陛单于王。革命旷千古，被发绵八荒。海流忽西注，天旋俄右方。嗟予俘为馘，万里劳梯航。秋风上瓯脱，夜雪卧桁杨。南冠郑大夫，北窖苏中郎。龙蛇共窟穴，蚁虱连衣裳。周旋溲勃间，宛转沮洳场。漠漠苍天黑，悠悠白日黄。风埃满沙漠，岁月稔星霜。地下双气烈，狱中孤愤长。唯存葵藿心，不改铁石肠。断舌奋常山，抉齿厉睢阳。此志已沟壑，馀命终岩墙。夷吾不可作，仲连久云亡。王衍劝石勒，冯道朝德光。末俗正靡靡，横流已汤汤。馀子不足言，丈夫何可当。",
            "comment": ""
        },
        {
            "title": "去镇江第五十八",
            "content": "京口流江航，穷途仗神道。萧条向水陆，云雨白浩浩。",
            "comment": ""
        },
        {
            "title": "山中",
            "content": "烟云开窈缈，荆棘剪离披。蜡屐上下齿，竹枝长短词。半山江色透，独树午阴迟。世上儿孙老，有人犹看棋。",
            "comment": ""
        },
        {
            "title": "去年十月九日余至燕城今周星不报为赋长句",
            "content": "君不见常山太守骂羯奴，天津桥上舌尽刳。又不见睢阳将军怒切齿，三十六人同日死。去冬长至前一日，朔庭呼我弗为屈。丈夫开即见胆，竟谓生死在顷刻。赭衣冉冉生苍苔，书云时节忽复来。鬼影青灯照孤坐，梦啼死血丹心破。只今便作渭水囚，食粟已是西山羞。悔不当年跳东海，空有鲁连心独在。",
            "comment": ""
        },
        {
            "title": "山中",
            "content": "沧洲棹影荻花凉，欸乃一声江水长。赖有莼风堪斫脍，便无花月亦飞觞。山中世已惊东晋，席上人多赋晚唐。何处鱼羹不可饭，蚤拚泉石入膏肓。",
            "comment": ""
        },
        {
            "title": "清江何汉英再见于空同读欧阳先生诗感慨为赋",
            "content": "采芝云满山，采檗瀑垂涧。当年有清徽，为寄南来雁。雁去人已逝，岁月剨云晏。流水失声音，西河老忧患。往日志士悲，穷途行子惯。君为梁宋游，我复江汉宦。十年耿相逢，千里欠一盼。玄机寄糟粕，美疢堕刍豢。赠子归东方，聊荐吴兴苋。",
            "comment": ""
        },
        {
            "title": "人日",
            "content": "今年为蛇年，此日是人日。江右一龙钟，山中旧占毕。独坐守太玄，一笑发狂疾。悠悠王正意，衰涕感麟笔。",
            "comment": ""
        },
        {
            "title": "入狱第一百",
            "content": "天黑闭春院，今如置中兔。人间夜寥阒，永日不可暮。",
            "comment": ""
        },
        {
            "title": "遣兴",
            "content": "东风吹草日高眠，试把平生细问天。燕子愁迷江右月，杜鹃声破洛阳烟。何从林下寻元亮，只向尘中作鲁连。莫笑道人空打坐，英雄收敛便神仙。",
            "comment": ""
        },
        {
            "title": "遣兴",
            "content": "一落颠崖不自由，春风相对说牢愁。稚驴黑月光中吼，饥鼠青灯影下游。岂料乾坤成堕甑，始知身世是虚舟。遥怜海上今尘土，前代风流不肯休。",
            "comment": ""
        },
        {
            "title": "入狱第一百三",
            "content": "眼前列杻械，熊挂玄蛇吼。夜看丰城气，朝光入甕牖。",
            "comment": ""
        },
        {
            "title": "求客",
            "content": "眼看铜驼燕雀羞，东风花柳自皇州。白云万里易成梦，明月一间都是愁。男子铁心无地着，故人血泪向天流，鸡鸣曾脱函关厄，还有当年此客不。",
            "comment": ""
        },
        {
            "title": "勤王第五十三",
            "content": "出师亘长云，尽驱诣阙下。首唱恢大义，垂之俟来者。",
            "comment": ""
        },
        {
            "title": "钱新班弟",
            "content": "送君天上去，当户理瑶琴。万里白鸥远，千山黄叶深。江空行路影，日暮倚门心。若见西湖雪，霸桥人正吟。",
            "comment": ""
        },
        {
            "title": "庆罗氏祖母百岁",
            "content": "丽日萱花照五云，升堂风采见乾淳。蓬莱会上逢王母，婺女光中见老人。雨露一门华发润，江山满座彩衣新。只将千载苓为寿，更住人间九百春。",
            "comment": ""
        },
        {
            "title": "入狱第九十九",
            "content": "阴房鬼火青，白日亦寂寞。自非旷士怀，居人莽牢落。",
            "comment": ""
        },
        {
            "title": "山中即事",
            "content": "山中方雨笠，天外忽晴丝。夕钓江澄练，春行路布棋。乾坤供俯仰，岁月任差池。有酒如渑在，何妨日问奇。",
            "comment": ""
        },
        {
            "title": "妻子第一百四十七",
            "content": "世乱遭飘荡，飞藿共徘徊。十口隔风雪，反畏消息来。",
            "comment": ""
        },
        {
            "title": "妻第一百四十三",
            "content": "结发为妻子，仓皇避乱兵。生离与死别，回首泪纵横。",
            "comment": ""
        },
        {
            "title": "七月二日大雨歌",
            "content": "燕山五六月，气候苦不常。积阴绵五旬，畏景淡无光。天漏比西极，地湿等南方。今何苦常雨，昔何苦常暘。七月二日夜，天工为谁忙。浮云黑如墨，飘风怒如狂。滂沱至夜半，天地为低昂。势如蛟龙出，平陆俄怀襄。初疑倒巫峡，又似翻萧湘。千门各已闭，仰视天茫茫。但闻屋侧声，人力无支当。嗟哉此圜土，占胜非高冈。赭衣无容足，南房并北房。北房水二尺，聚立唯东箱。桎梏犹自可，凛然覆穹墙。嘈嘈复杂杂，丞汗流成浆。张目以待旦，沈沈漏何长。南冠者为谁，独居沮洳场。此夕水弥满，浮动八尺床。壁老如欲压，守者殊皇皇。我方鼾鼻睡，逍遥游帝乡。百年一大梦，所历皆黄粱。死生已勘破，身世如遗忘。雄鸡叫东白，渐闻语场扬。论言苦飘扬，形势犹仓黄。起来立泥涂，一笑褰衣裳。遗书宛在架，吾道终未亡。",
            "comment": ""
        },
        {
            "title": "七夕",
            "content": "大地风尘恶，长天岁月奔。忧来浑是感，梦破与谁言。缑鹤空回首，河牛暗断魂。吾今拙又拙，无复问天孙。",
            "comment": ""
        },
        {
            "title": "平江府",
            "content": "楼台俯舟楫，城郭满干戈。故吏归心少，遗民出涕多。鸠居无鹊在，鱼网有鸿过。使遂睢阳志，安危今若何。",
            "comment": ""
        },
        {
            "title": "七月十三夜用灯牌字韵凑成一诗与诸宾一笑",
            "content": "赤壁当年赋子虚，西风忽复到菰蒲。蟾蜍影里千秋鉴，蟋蟀声中七月图。诗思飘飘入云汉，歌声隐隐动江湖。万家箫鼓连灯火，见说来年此事无。",
            "comment": ""
        },
        {
            "title": "贫女吟四首",
            "content": "竹扇掩红颜，辛苦纫白苧。人间罗雪香，白苧汗如雨。",
            "comment": ""
        },
        {
            "title": "妻子第一百四十六",
            "content": "妻子隔绝久，飘飖若埃尘。漠漠世间黑，性命由他人。",
            "comment": ""
        },
        {
            "title": "贫女吟四首",
            "content": "西风两鬓忪，凉意吹伶俜。百巧不救贫，误拜织女星。",
            "comment": ""
        },
        {
            "title": "平安",
            "content": "平原太守颜真卿，长安天子不知名。一朝渔阳动鼙鼓，大河以北无坚城。公家兄弟奋戈起，一十七郡连夏盟。贼闻失色分兵还，不敢长驱入咸京。明皇父子将西狩，由是灵武起义兵。唐家再造李郭力，若论牵制公威灵。哀哉常山惨钩舌，心归朝廷气不慑。崎岖坎坷不得志，出入四朝老忠节。当年幸脱安禄山，白首竟陷李希烈。希烈安能遽杀公，宰相卢杞欺日月。乱臣贼子归何处，茫茫烟草中原土。公死于今六百年，忠精赫赫雷行天。",
            "comment": " | 【注释】又题“过平原作”"
        },
        {
            "title": "邳州哭母小祥",
            "content": "我有母圣善，鸾飞星一周。去年哭海上，今年哭邳州。遥想仲季间，木主布筵几。我躬已不阅，祀事付支子，使我早沦落，如此终天何。及今毕亲丧，于分亦已多。母尝教我忠，我不违母志。及泉会相见，鬼神共欢喜。",
            "comment": ""
        },
        {
            "title": "贫女吟四首",
            "content": "柴门寒自闭，不识赏花心。春笋翠如玉，为人拈绣针。",
            "comment": ""
        },
        {
            "title": "沛歌",
            "content": "秦世失其鹿，丰沛发龙颜。王侯与将相，不出徐济间。当时数公起，四海王气闲。至今尚想见，虹光照人寰。我来千载下，吊古泪如潸。白云落荒草，隐隐芒砀山。黄河天下雄，南去不复还。乃知盈虚故，天道如循环。",
            "comment": ""
        },
        {
            "title": "偶赋",
            "content": "苍苍已如此，梁父共谁吟。袖有忠臣传，床无壮士金。收心归寂灭，随性过光阴。一笑西山晚，门前秋雨深。",
            "comment": ""
        },
        {
            "title": "偶成二首",
            "content": "灯影沉沉夜气清，朔风吹梦度江城。觉来知打明钟未，忽听邻家叫佛声。",
            "comment": ""
        },
        {
            "title": "贫女吟四首",
            "content": "巧梳手欲冰，小颦为寒怯。有时衿肘露，颇与雪争洁。",
            "comment": ""
        },
        {
            "title": "偶成二首",
            "content": "乌兔东西不住天，平生奔走亦茫然。向来鞅掌真堪笑，烂熳如今独自眠",
            "comment": ""
        },
        {
            "title": "彭司令震龙第一百二十二",
            "content": "堂上会亲戚，可怜马上郎。呻吟更流血，干戈浩茫茫。",
            "comment": ""
        },
        {
            "title": "幕客载酒舟中即席序别",
            "content": "故人满江海，游子下潇湘。梦载月千里，意行云一方。橹声人语小，岸影客心长。总是浮萍迹，飞花莫近樯。",
            "comment": ""
        },
        {
            "title": "彭通伯卫和堂",
            "content": "理身如理国，用药如用兵。人能保天和，于身为太平。外邪奸其间，甚于寇抢攘。守护一不谨，乘间敌益勍。古有黄帝书，犹今六韬经。悍夫命雄喙，仁将资参苓。羽衣为其徒，识破阴阳争。指授别生死，铮然震能名。道家摄铅汞，肤腠如重扃。到头关键密，六气无敢婴。君方建旗鼓，不敢走且惊。他时櫜吾弓，闭门读黄庭。",
            "comment": ""
        },
        {
            "title": "南海第七十六",
            "content": "南海春天外，只应学水仙。自伤迟暮眼，为我一潸然。",
            "comment": ""
        },
        {
            "title": "母第一百四十一",
            "content": "何时太夫人，上天回哀眷。墓久狐兔邻，呜呼泪如霰。",
            "comment": ""
        },
        {
            "title": "某叨臬衡湘蒙恩以便郡归养肯斋大卿实寓衡我",
            "content": "潇湘一夜雨，湖海十年云。相见皆成老，重逢便作分。啼鹃春浩荡，回雁晓殷勤。江阔人方健，月明思对君。",
            "comment": " | 【注释】原题：某叨臬衡湘蒙恩以便郡归养肯斋大卿实寓衡我十年前邦君也一再见间即分南北五言启之所以致今旧雨缱绻云"
        },
        {
            "title": "偶成",
            "content": "昨朝门前地寸裂，今朝床下泥尺深。人生世间一蒲柳，岂堪日炙复雨淋。起来高歌离骚赋，睡去细和梁父吟。已矣已矣尚何道，犹有天地知吾心。",
            "comment": ""
        },
        {
            "title": "南剑州督第六十四",
            "content": "剑外春天远，江阁邻石面。幕府盛才贤，意气今谁见。",
            "comment": ""
        },
        {
            "title": "彭城行",
            "content": "连山四围合，吕梁贯其中。河南大都会，故有项王宫。晋牧连杨豫，虎视北方雄。唐时燕子楼，风流张建封。西望睢阳城，只与汴水通。太平黄楼赋，尚能想遗风。迩来百馀年，正朔归江东。遗民死欲尽，莽然狐兔丛。我从南方来，停骖抚遗踪。故河蓄潢潦，荒城翳秋蓬。凄凉戏马台，憔悴巨佛峰。沧海变桑田，陵谷代不同。朝为朱门贵，暮作行旅穷。乘除信物理，感慨击所逢。古来贤达人，一醉万虑空。如此独醒何，悲风逐征鸿。",
            "comment": ""
        },
        {
            "title": "明堂庆成诗",
            "content": "清庙严更夜未央，珠星璧月璨殊光。香飘黄道移天步，烛引红纱转殿廊。祼荐交神诸室醉，骏奔执豆庶羞芳。都人报道君王喜，净睹和銮入建章。",
            "comment": ""
        },
        {
            "title": "南华山",
            "content": "北行近千里，迷复忘西东。行行至南华，忽忽如梦中。佛化知几尘，患乃与我同。有形终归灭，不灭惟真空。笑看曹溪水，门前坐松风。",
            "comment": ""
        },
        {
            "title": "南海第七十五",
            "content": "开帆驾洪涛，血战乾坤赤。风雨闻号呼，流涕洒丹极。",
            "comment": ""
        },
        {
            "title": "闽三士第一百一十七",
            "content": "俊逸鲍参军，优游谢康乐。豺虎正纵横，南行道弥恶。",
            "comment": ""
        },
        {
            "title": "秘省再会次韵",
            "content": "蓬莱春宴聚文星，多荷君恩锡百朋。四座衣冠陪贺监，一时梁栋盛吴兴。图书光动青藜杖，人物温如古玉升。好是木天新境界，萤窗容我种金灯。",
            "comment": ""
        },
        {
            "title": "明堂庆成恭进诗",
            "content": "于皇艺祖德乘乾，圣主宣光奕叶前。运再庚申皇建极，祀同癸亥数参天。中严外办三千礼，累洽重熙四十年。愿赞帝心长对越。至忱功用贯垓埏。",
            "comment": ""
        },
        {
            "title": "名姝吟",
            "content": "丈夫至白首，钟鼎重功名。未有朱门中，而无丝竹声。与主共富贵，不见主苦辛。名姝从何来，婉娈出神京。京人薄生男，生女即不贫。东家从王侯，西家事公卿。吾行天下多，朱紫稀晨星。大都不一一，甚者旷数城。如何世上福，冉冉归娉婷。乃知长安市，家家生贵人。",
            "comment": ""
        },
        {
            "title": "梅",
            "content": "梅花耐寒白如玉，干涉春风红更黄。若为司花示薄罚，到底不能磨灭香。香者梅之气，白者梅之质。以为香不香，鼻孔有通窒。我有天者在，一白自不易。古人重伐木，惟恐变颜色。大雅久不作，此道岂常息。诗翁言外意，不能磨灭白。",
            "comment": ""
        },
        {
            "title": "罗山长存叟兄弟来谢宴山中",
            "content": "天开盘谷隐，春到浣溪家。一水楼台影，满山桃李花。春风寄横笛，夜月拟乘槎。政好逢佳客，江空北斗斜。",
            "comment": ""
        },
        {
            "title": "马祖岩",
            "content": "曾将飞锡破苔痕，一片云根锁洞门。出外人家山下路，石头心事付无言。",
            "comment": ""
        },
        {
            "title": "梅州第六十六",
            "content": "楼角凌风迥，孤城隐雾深。万事随转烛，秋光近青岑。",
            "comment": ""
        },
        {
            "title": "明堂庆成诗",
            "content": "皇心寅畏格皇天，旱岁俄书大有年。报本愈严阳馆祀，庆成复第从臣篇。祠官瑞纪灵光烛，太史星占贯索捐。黼座正中图贡上，万方归德更乾乾。",
            "comment": ""
        },
        {
            "title": "命里",
            "content": "熊罴十万建行台，单骑谁教免胄来。一日捉将沙漠去，遭逢碧眼老回回。",
            "comment": ""
        },
        {
            "title": "旅怀",
            "content": "北去通州号畏途，固应孝子为回车。海陵若也容羁客，賸买菰蒲且寄居。",
            "comment": ""
        },
        {
            "title": "绿漪堂",
            "content": "义方堂上看，窗户翠玲珑。砚里云坛月，席间淇水风。清声随地到，直节与天通。庭玉森如笋，干霄雨露功。",
            "comment": ""
        },
        {
            "title": "旅怀",
            "content": "昨夜分明梦到家，飘飖依旧客天涯。故园门掩东风老，无限杜鹃啼落花。",
            "comment": ""
        },
        {
            "title": "明堂庆成诗",
            "content": "淳熙稽古再明禋，制作规模汶上新。未植羽旄朝万国，首将玉币荐三神。灵车欲下天先雨，御幄虚张帝在茵。熙事告成中外贺，与民同乐霈恩均。",
            "comment": ""
        },
        {
            "title": "旅怀",
            "content": "天地虽宽靡所容，长淮谁是主人翁。江南父老还相念，只欠一帆东海风。",
            "comment": ""
        },
        {
            "title": "鲁港之遁第十四",
            "content": "出师亦多门，水陆迷畏途。蹭蹬麒麟老，危樯逐夜乌。",
            "comment": ""
        },
        {
            "title": "吕武第一百一十三",
            "content": "疾恶怀刚肠，世人皆欲杀。魂魄犹正直，回首肝肺热。",
            "comment": ""
        },
        {
            "title": "卖鱼湾",
            "content": "风起千湾浪，潮生万顷沙。春红堆蟹子，晚白结盐花。故国何时讯，扁舟到处家。狼山青两点，极目是天涯。",
            "comment": ""
        },
        {
            "title": "缪朝宗第一百一十六",
            "content": "空荒咆熊罴，摧残没藜莠。平生江海心，其人骨已朽。",
            "comment": ""
        },
        {
            "title": "乱礁洋",
            "content": "海山仙子国，邂逅寄孤蓬。万象画图里，千崖玉界中。风摇春浪软，礁激暮潮雄。云气东南密，龙腾上碧空。",
            "comment": ""
        },
        {
            "title": "龙雾洲觉海寺次李文溪壁间韵",
            "content": "阇黎钟后访团蒲，江色漫漫昼欲晡。一笛梅边何满子，千簑芦外笔头奴。急风吹雁还家未，新雨生涛到海无。本是白鸥随浩荡，野田漂泊不为孤。",
            "comment": ""
        },
        {
            "title": "隆兴府",
            "content": "半生几度此登临，流落而今雪满簪。南浦不知春已晚，西山但觉日初阴。谁怜龟鹤千年语，空负鹏鹍万里心。无限故人帘雨外，夜深如有广陵音。",
            "comment": ""
        },
        {
            "title": "六歌",
            "content": "有妻有妻出糟糠，自少结发不下堂。乱离中道逢虎狼，凤飞翩翩失其凰。将雏一二去何方，岂料国破家亦亡，不忍舍君罗襦裳。天长地久终茫茫，牛女夜夜遥相望。呜呼一歌兮歌正长，悲风北来起徬徨。有妹有妹家流离，良人去后携诸儿。北风吹沙塞草凄，穷猿惨淡将安归。去年哭母南海湄，三男一女同嘘欷，惟汝不在割我肌。汝家零落母不知，母知岂有暝目时。呜呼再歌兮歌孔悲，鹡鴒在原我何为。有女有女婉清扬，大者学帖临钟王，小者读字声琅琅。朔风吹衣白日黄，一双白璧委道傍。雁儿啄啄秋无粱，随母北首谁人将。呜呼三歌兮歌愈伤，非为儿女泪淋浪。",
            "comment": ""
        },
        {
            "title": "刘钦贡元第一百一十二",
            "content": "文章日自负，去家死路傍。高视见霸王，感子故意长。",
            "comment": ""
        },
        {
            "title": "刘沐第一百二十",
            "content": "王翰愿卜邻，嵇康不得死。落月满屋梁，悲风为我起。",
            "comment": ""
        },
        {
            "title": "留远亭",
            "content": "甘心卖国罪滔天，酒后猖狂诈作颠。把酒逢迎酋虏笑，从头骂坐数时贤。落得称呼浪子刘，樽前百媚佞旃裘。当年鲍老不如此，留远亭前犬也羞。",
            "comment": ""
        },
        {
            "title": "鲁港",
            "content": "方夸金坞筑，岂料玉床摇。国体真三代，江流旧六朝。鞭投能几日，丽解不崇朝。千古燕山恨，西风卷怒潮。",
            "comment": ""
        },
        {
            "title": "刘监簿第一百二十九",
            "content": "艰难奋长戟，高义薄曾云。死为殊方鬼，三夜频梦君。",
            "comment": ""
        },
        {
            "title": "陆枢密秀夫第五十二",
            "content": "文采珊瑚钩，淑气含公鼎。炯炯一心在，天水相与永。",
            "comment": ""
        },
        {
            "title": "陵寝第二十二",
            "content": "五陵花满眼，霜露在草根。冥冥子规叫，重是古帝魂。",
            "comment": ""
        },
        {
            "title": "陵寝第二十三",
            "content": "旄头彗紫微，蚩尤塞寒空。愚智心尽死，漂荡随高风。",
            "comment": ""
        },
        {
            "title": "临岐钱别",
            "content": "圣恩优许力求田，把酒临岐钱一杯。台阁是非远已矣，乾坤俯仰愧何哉。竟追范蠡归湖去，不管胡儿放马来。强圉倘殷如孔棘，也应定策救时危。",
            "comment": ""
        },
        {
            "title": "刘监簿第一百三十",
            "content": "秀气冲星斗，壮笔过飞泉。旧游易磨灭，魂伤山寂然。",
            "comment": ""
        },
        {
            "title": "临江军",
            "content": "江岸今多啮，城居昔屡焚。市人半伧父，竖子亦将军。蛟哭金洲雨，猿啼玉观云。周郎坟土上，回首泪成痕。",
            "comment": ""
        },
        {
            "title": "林检院琦第一百三十五",
            "content": "时危挹佳士，惨淡随回鹘。佯狂真可哀，死泪终映睫。",
            "comment": ""
        },
        {
            "title": "立春",
            "content": "无限斜阳故国愁，朔风吹马上幽州。天翻地覆三生劫，岁晚江空万里囚。烈士丧元端不惜，达人知命复何忧。只应四十三年死，两度无端见土牛。",
            "comment": ""
        },
        {
            "title": "六歌",
            "content": "我生我生何不辰，孤根不识桃李春。天寒日短重愁人，北风随我铁马尘。初怜骨肉钟奇祸，而今骨肉相怜我。汝在北兮婴我怀，我死谁当收我骸。人生百年何丑好，黄粱得丧俱草草。呜呼六歌兮勿复道，出门一笑天地老。",
            "comment": ""
        },
        {
            "title": "理宗度宗第二",
            "content": "先帝弓剑远，永怀侍芳茵。今朝汉社稷，为话涕沾巾。",
            "comment": ""
        },
        {
            "title": "李制置庭芝第四十九",
            "content": "空留玉帐卫，那免白头翁。死者长已矣，淮海生清风。",
            "comment": ""
        },
        {
            "title": "林附祖",
            "content": "画影图形正捕风，书生薄命入置中。胡儿一似冬烘眼，错认颜标作鲁公。",
            "comment": ""
        },
        {
            "title": "来平馆",
            "content": "憔悴江南客，萧条古郓州。雨声连五日，月色彻中流。万里山河梦，千年宇宙愁。欲鞭刘豫骨，烟草暗荒丘。",
            "comment": ""
        },
        {
            "title": "愧故人",
            "content": "九门一夜涨风尘，何事痴儿竟误身。子产片言图救郑，仲连本志为排秦。但知慷慨称男子，不料蹉跎愧故人。玉勒雕鞍南上去，天高月冷泣孤臣。",
            "comment": ""
        },
        {
            "title": "李安抚芾第四十八",
            "content": "杀气吹沅湘，高兴激荆衡。城中贤府主，千秋万岁名。",
            "comment": ""
        },
        {
            "title": "快阁遇雨观澜",
            "content": "一笑登临晚，江流接太虚。自惭云出岫，争讶雨随车。慷慨十围柳，周回千里鱼。故园堤好在，夜梦绕吾庐。",
            "comment": ""
        },
        {
            "title": "哭尹玉",
            "content": "团练濠州庙赣川，官其二子赐良田。西台捕逐多亡将，还有焚黄到墓前。",
            "comment": ""
        },
        {
            "title": "哭金路分应",
            "content": "明朝吾渡海，汝魄在它乡。六七年华短，三千客路长。招魂情黯黯，归骨事茫茫。有子应年长，平生不汝忘。",
            "comment": ""
        },
        {
            "title": "六歌",
            "content": "有子有子风骨殊，释氏抱送徐卿雏。四月八日摩尼珠，榴花犀钱络绣襦。兰汤百沸香似酥，欻随飞电飘泥涂。汝兄十三骑鲸鱼，汝今知在三岁无。呜呼四歌兮歌以吁，灯前老我明月孤。有妾有妾今何如，大者手将玉蟾蜍，次者亲抱汗血驹。晨妆靓服临西湖，英英雁落飘璚琚。风花飞坠鸟鸣呼，金茎沆瀣浮污渠。天摧地裂龙凤殂，美人尘土何代无。呜呼五歌兮歌郁纡，为尔遡风立斯须。",
            "comment": ""
        },
        {
            "title": "句",
            "content": "一片黄云万顷田，江南父老庆丰年。",
            "comment": ""
        },
        {
            "title": "哭崖山",
            "content": "宝藏如山席六宗，楼船千叠水晶宫。吴儿进退寻常事，汉氏存亡顷刻中。诸老丹心付流水，孤臣血泪洒南风。早来朝市今何处，如悟人间万法空。",
            "comment": ""
        },
        {
            "title": "景炎拥立第二十八",
            "content": "汉运初中兴，扶颠待柱石。畴能补天漏，登阶捧玉册。",
            "comment": ""
        },
        {
            "title": "敬和道山堂庆瞻御书韵",
            "content": "墨洒天奎映籀红，斯堂殿阁与俱隆。方壶圆峤神仙宅，温洛荣河造化工。列圣文章千载重，诸孙声气一时同。著庭更有邦人笔，稽首承休学二忠。",
            "comment": ""
        },
        {
            "title": "景定壬戌司户弟生日有感赋诗",
            "content": "夏中与秋仲，兄弟客京华。椒柏同欢贺，萍蓬可叹嗟。孤云在何处，明岁却谁家。料想亲帏喜，中堂自点茶。",
            "comment": ""
        },
        {
            "title": "京湖宣阃第九",
            "content": "正当艰难时，岂无济时策。连樯荆州船，悠悠回赤壁。",
            "comment": ""
        },
        {
            "title": "哭金路分应",
            "content": "我为吾君役，而从乃主行。险夷宁异趣，休戚与同情。遇贼能无死，寻医剧不生。通州一丘土，相望泪如倾。",
            "comment": ""
        },
        {
            "title": "京湖两淮第二十七",
            "content": "荆扬风土暖，大城铁不如。秦山忽破碎，流落随丘墟。",
            "comment": ""
        },
        {
            "title": "京城借永福寺漆台占似王城山",
            "content": "心如明镜台，此言出浮屠。后来发精义，并谓此台无。此台已是赘，何况形而器。圆释正超然，点头会意思。多谢城山翁，一语迎禅锋。顾我尘俗人，与物方溶溶。",
            "comment": ""
        },
        {
            "title": "京城二十一",
            "content": "黄屋朔风卷，园林杀气平。宫殿青门隔，永怀丹凤城。",
            "comment": ""
        },
        {
            "title": "览镜见须髯消落为之流涕",
            "content": "万里飘零一毫，满前风影恨滔滔。泪如杜宇喉中血，须似苏郎节上旄。今日形骸迟一死，向来事业竟徒劳。青山是我安魂处，清梦时时赋大刀。",
            "comment": ""
        },
        {
            "title": "京城第二十",
            "content": "当宁陷玉座，两宫弃紫微。北城悲笳发，失涕万人挥。",
            "comment": ""
        },
        {
            "title": "哭秘书彭止所",
            "content": "人物孤中秘，神山返异仙。目穿陪绋处，梦断曝书年。玉质应无死，韦编岂不传。奠刍和泪遣，此月向谁圆。",
            "comment": ""
        },
        {
            "title": "借朱约山韵就贺挂冠",
            "content": "身健尚堪松下饭，眼明正好橘中棋。青山有约当朱户，白首何心上彩闱。栗里田园供雅兴，午桥钟鼓赏清时。晚来倦客秋江上，坐看半天黄鹄飞。",
            "comment": ""
        },
        {
            "title": "金陵驿",
            "content": "万里金瓯失壮图，衮衣颠倒落泥涂。空流杜宇声中血，半脱骊龙颔下须。老去秋风吹我恶，梦回寒月照人孤。千年成败俱尘土，消得人间说丈夫。",
            "comment": ""
        },
        {
            "title": "借道冠有赋",
            "content": "病中萧散服黄冠，笑倒群儿指为弹。秘监贺君曾道士，翰林苏子亦祠官。酒壶钓具有时乐，茶灶笔床随处安。幸有山阴深密处，他年炼就九还丹。",
            "comment": ""
        },
        {
            "title": "荆湖诸戌第六",
            "content": "长啸下荆门，胡行速如鬼。门户无人持，社稷堪流涕。",
            "comment": ""
        },
        {
            "title": "将相弃国第十九",
            "content": "扈圣登黄阁，大将赴朝廷。胡为入云雾，浩荡乘沧溟。",
            "comment": ""
        },
        {
            "title": "景炎宾天第三十一",
            "content": "阴风西北来，青海天轩轾。白水暮东流，魂断苍梧帝。",
            "comment": ""
        },
        {
            "title": "将母赴赣道西昌",
            "content": "重来鸥阁晓，帆影涨新晴。倚槛云来去，闭帘花送迎。江湖春汗漫，岁月老峥嵘。手把忘忧草，夔夔绕太清。",
            "comment": ""
        },
        {
            "title": "哭母大祥",
            "content": "前年惠州哭母敛，去年邳州哭母期。今年飘泊在何处，燕山狱里菊花时。哀哀黄花如昨日，两度星周俄箭疾。人间送死一大事，生儿富贵不得力。只今谁人守坟墓，零落瘴乡一堆土。大儿狼狈勿复道，下有二儿并二女。一儿一女亦在燕，佛庐设供捐金钱。一儿一女家下祭，病脱麻衣日晏眠。夜来好梦归故国，忽然海上见颜色。一声鸡泪满床，化为清血衣裳湿。当年嫠纬意谓何，亲曾抚我夜枕戈。古来全忠不全孝，世事至此甘滂沱。夫人开国分齐魏，生荣死哀送天地。悠悠国破与家亡，平生无憾惟此事。二郎已作门户谋，江南葬母麦满舟。不知何日归兄骨，狐死犹应正首丘。",
            "comment": ""
        },
        {
            "title": "金陵驿",
            "content": "草合离宫转夕晖，孤云飘泊复何依。山河风景元无异，城郭人民半已非。满地芦花和我老，旧家燕子傍谁飞。从今别却江南日，化作啼鹃带血归。",
            "comment": ""
        },
        {
            "title": "刘琨",
            "content": "中原荡分崩，壮哉刘越石。连踪起幽并，只手扶晋室。福华天意乘，匹磾生鬼蜮。公死百世名，天下分南北。",
            "comment": ""
        },
        {
            "title": "金应第一百一十",
            "content": "追随三十载，艰难愧深情。何处埋尔骨，呼号傍孤城。",
            "comment": ""
        },
        {
            "title": "江州第十二",
            "content": "戎马暗天宇，落日九江流。元恶迷是似，化作黄长虬。",
            "comment": ""
        },
        {
            "title": "江行第八十七",
            "content": "萧萧白杨路，死人积如丘。大江东流去，苍山旌旆愁。",
            "comment": ""
        },
        {
            "title": "将军王安节第四十七",
            "content": "激烈伤雄才，直气横乾坤。惆怅汗血驹，见此忠孝门。",
            "comment": ""
        },
        {
            "title": "江行第八十八",
            "content": "连山暗烽燧，川谷血横流。挥泪临大江，上有行云愁。",
            "comment": ""
        },
        {
            "title": "江行第八十九",
            "content": "朔风飘胡雁，江城带素月。安得覆八溟，滂沱洗吴越。",
            "comment": ""
        },
        {
            "title": "江行",
            "content": "日日看山好，山山山色苍。忘机鸥下早，恋厩马行忙。松晓清风湿，荷秋流水香。短簑吹铁笛，年岁大江长。",
            "comment": ""
        },
        {
            "title": "江行第八十六",
            "content": "江水东流去，浮云终日行。别离经死地，饮啄愧残生。",
            "comment": ""
        },
        {
            "title": "江行有感",
            "content": "蒲萄肥汗马，荆棘冷铜驼。巫峡朝云湿，洞庭秋水波。穷愁空突兀，暗泪自滂沱。莫恨吾生误，江东才俊多。",
            "comment": ""
        },
        {
            "title": "江陵第二十四",
            "content": "闻说江陵府，今又降元戎。甲外控鸣镝，肩舆强老翁。",
            "comment": ""
        },
        {
            "title": "见艾有感",
            "content": "过眼惊初夏，回头忆晚春。已怜花结子，又见艾为人。故国丹心老，中原白发新。灵悠那解化，清梦楚江滨。",
            "comment": ""
        },
        {
            "title": "江丞相万里第四十五",
            "content": "星拆台衡地，斯文去矣休。湖光与天远，屈注沧江流。",
            "comment": ""
        },
        {
            "title": "简琴窗云屋竹轩诸友",
            "content": "世情千万变，险甚剑头炊。嗜传姑成癖，登山且作痴。烟霞非疾痼，泉石自心驰。独喜精神健，山中剩有诗。",
            "comment": ""
        },
        {
            "title": "江西第六十八",
            "content": "东望西江水，高义在云台。到今用钺地，霜鸿有馀哀。",
            "comment": ""
        },
        {
            "title": "江行第八十五",
            "content": "畏途随长江，万里沧茫水。游子去日长，壮心不肯已。",
            "comment": ""
        },
        {
            "title": "寄惠州弟",
            "content": "五十年兄弟，一朝生别离。雁行长已矣，马足远何之。葬骨知无地，论心更有谁。亲丧君自尽，犹子是吾儿。",
            "comment": ""
        },
        {
            "title": "寄题琴高台",
            "content": "泾水绀水深，古有神人潛。灵鲔煦春藻，微波漾幽澜。朝岑翳长岚，暮汛暖苍烟。回首宋康王，子今定何年。飞仙山高迈，遗踪落清渊。至今空山夜，泠泠琴上弦。西瞻晻霭中，霞光辉远天。何当驾长风，一睨泾水涟。",
            "comment": ""
        },
        {
            "title": "寄故人刘方斋",
            "content": "溪头浊潦拥鱼虾，笑杀渔翁下钓差。棹取扁舟湖海去，悠悠心事寄芦花。",
            "comment": ""
        },
        {
            "title": "江西第六十九",
            "content": "旄头初俶扰，义士皆痛愤。乾坤空峥嵘，向者留遗恨。",
            "comment": ""
        },
        {
            "title": "纪事",
            "content": "慷慨轻身堕蒺藜，羝羊生乳是归期。岂无从史私袁盎，恨我从前少侍儿。",
            "comment": ""
        },
        {
            "title": "贾家庄",
            "content": "行边无鸟雀，卧处有腥臊。露打须眉硬，风搜颧颊高。流离外颠沛，饥渴内煎熬。多少偷生者，孤臣叹所遭。",
            "comment": ""
        },
        {
            "title": "纪事",
            "content": "百色无厌不可支，甘心卖国问为谁，豺狼尚畏忠臣在，相戒勿令丞相知。",
            "comment": ""
        },
        {
            "title": "纪事",
            "content": "单骑堂堂诣虏营，古今祸富了如陈。北方相顾称男子，似谓江南尚有人。",
            "comment": ""
        },
        {
            "title": "纪闲",
            "content": "九十春光好，周流人鬼关。人情轻似土，世路险于山。俯仰经行处，死生谈笑间。近时最难得，旬日海陵闲。",
            "comment": ""
        },
        {
            "title": "纪事",
            "content": "麟笔严于首恶书，我将口舌击奸谀。虽非周勃安刘手，不愧当年产禄诛。",
            "comment": ""
        },
        {
            "title": "纪事",
            "content": "三宫九庙事方危，狼子心肠未可知。若使无人折狂虏，东南那个是男儿。",
            "comment": ""
        },
        {
            "title": "纪事",
            "content": "不拚一死报封疆，忍使湖山牧虎狼。当日本为妻子计，而今何面见三光。",
            "comment": ""
        },
        {
            "title": "建康府第十五",
            "content": "亭亭凤凰台，江城孤照日。胡来满彤宫，驱马一万匹。",
            "comment": ""
        },
        {
            "title": "纪事",
            "content": "枭獍何堪共劝酬，衣冠涂炭可胜羞。袖中若有击贼笏，便使凶渠面血流。",
            "comment": ""
        },
        {
            "title": "家枢密铉翁第一百三十八",
            "content": "出处同世网，高谊迈等伦。异方惊会面，慰此贞良臣。",
            "comment": ""
        },
        {
            "title": "己卯岁除",
            "content": "岁除破衣裳，夜半刺针线。游子长夜思，佳人不可见。草枯稚驴吼，灯暗饥鼠现。深室闭星斗，轻裘卧风霰。大化忽流斡，浩劫荡回转。冠屦失其位，侯王化畸贱。弓戈叱奇字，刀锯摧弁。至性讵可迁，微躯不足恋。真人坐冲漠，死生一乘传。日月行万古，神光索九县。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "我自怜人丑，人方笑我愚。身生豫让癞，背发范增疽。已愧功臣传，犹堪烈士书。衣冠事至此，命也欲何如。",
            "comment": ""
        },
        {
            "title": "纪事",
            "content": "狼心那顾歃铜盘，舌在纵横击可汗。自分身为虀粉碎，虏中方作丈夫看。",
            "comment": ""
        },
        {
            "title": "纪事",
            "content": "英雄未肯死前休，风起云飞不自由。杀我混同江外去，岂无曹翰守幽州。",
            "comment": ""
        },
        {
            "title": "姜都统才第五十",
            "content": "屹然强寇敌，古人重守边。惜哉功名忏，死亦垂千年。",
            "comment": ""
        },
        {
            "title": "纪事",
            "content": "虎头牌子织金裳，北面三年蚁梦长。借问一门朱与紫，江南几世谢君王。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "环堵尘如屋，累然一故吾。解衣烘稚虱，匀鏁救残须。坐处心如忘，吟馀眼已枯。不应留滞久，何日裹籧篨。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "珙璧衣冠十六传，更无一士死君前。自惭重赵非九鼎，犹幸延韩更数年。孟博囊头真自爱，杲卿钩舌要谁怜。人间信有网常在，万古西山皎月悬。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "两月缥囚里，一年忧患馀。疏因随事直，忠故有时愚。道在身何拙，心安体自舒。近来都勘破，人世只蘧庐。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "风前泣灯影，日下泣霜花。钟信忽然动，屋阴俄又斜。闷中聊度岁，梦里尚还家。地狱何须问，人间见夜叉。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "风霜阴忽忽，天地澹悠悠。我自操吴语，谁来问楚囚。寂中惟灭想，达处尽忘忧。手有韦编在，朝闻夕死休。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "俨然楚君子，一日造王庭。议论探坚白，精神入汗青。无书求出狱，有舌到临刑。宋故忠臣墓，真吾五字铭。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "久矣忘荣辱，今兹一死生。理明心自裕，神定气还清。欲了男儿事，几无妻子情。出门天宇阔，一笑暮云横。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "衮衣坐缧絏，世事亦堪哀。枕外亲炊黍，炉边细画灰。无人泪垂血，何地骨生苔。风雪江南路，梦中行探梅。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "浩劫风尘暗，衣冠痛百罹。静传方外学，晴写狱中诗。烈士惟名殉，真人与物违。世间忙会错，认取去来时。",
            "comment": ""
        },
        {
            "title": "纪事",
            "content": "春秋人物类能言，宗国常因口舌存。我亦濒危专对出，北风满野负乾坤。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "亦知戛戛楚囚难，无柰天生一寸丹。铁马行鏖南地热，赭衣坐拥北庭寒。朝餐淡薄神还爽，夜睡崎岖梦自安。亡国大夫谁为传，只饶野史与人看。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "心期耿耿浮云上，身事悠悠落日西。千古兴亡何限错，百年生死本来齐。沙边莫待哀黄鹄，雪里何须问牧羝。此处曾埋双宝剑，虹光夜指楚天低。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "落落南冠自结缨，桁杨卧起影纵横。坐移白石知何世，梦断青灯问几更。国破家亡双泪暗，天荒地老一身轻。黄粱得失俱成幻，五十年前元未生。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "直弦不似曲如钩，自古圣贤多被囚。命有死时名不死，身无忧处道还忧。可怜杜宇空流血，惟愿严颜便斫头。结束长编犹在此，灶间婢子见人羞。",
            "comment": ""
        },
        {
            "title": "己卯十月五日予入燕狱今三十有六旬感兴一首",
            "content": "石晋旧燕赵，钟仪新楚囚。山河千古痛，风雨一年周。过雁催人老，寒花送客愁。卷帘云满座，抱膝意悠悠。",
            "comment": ""
        },
        {
            "title": "集英殿赐进士及第恭谢诗",
            "content": "于皇天子自乘龙，三十三年此道中。悠远直参天地化，升平奚羡帝王功。但坚圣志持常久，须使生民见泰通。第一胪传新渥重，报恩惟有厉清忠。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "风雪重门老楚囚，梦回长夜意悠悠。熊鱼自古无双得，鹄雀如何可共谋。万里山河真堕甑，一家妻子枉填沟。儿时爱读忠臣传，不谓身当百六秋。",
            "comment": ""
        },
        {
            "title": "吉州第八十一",
            "content": "泊舟沧江岸，身轻一鸟过。请为父老歌，歌长击樽破。",
            "comment": ""
        },
        {
            "title": "己卯十月一日至燕越五日罹狴犴有感而赋",
            "content": "寥阳殿上步黄金，一落颠崖地狱深。苏武窖中偏喜卧，刘琨囚里不妨吟。生前已见夜叉面，死去只因菩萨心。万里风沙知己尽，谁人会得广陵音。",
            "comment": ""
        },
        {
            "title": "吉州第八十二",
            "content": "戚戚去故里，我生苦飘零。回身视绿野，但见西岭青。",
            "comment": ""
        },
        {
            "title": "即事",
            "content": "去年伤北使，今日叹南驰。云湿山如动，天低雨欲垂。征夫行未已，游子去何之。正好王师出，崆峒麦熟时。",
            "comment": ""
        },
        {
            "title": "即事",
            "content": "痛哭辞京阙，微行访海门。久无鸡可听，新有虱堪扪。白发应多长，苍头少有存。但令身未死，随力报乾坤。",
            "comment": ""
        },
        {
            "title": "稽庄即事",
            "content": "乃心王室故，日夜奔南征。蹈险宁追悔，怀忠莫见明。雁声连水远，山色与天平。枉作穷途哭，男儿付死生。",
            "comment": ""
        },
        {
            "title": "黄州第七",
            "content": "桓桓陈将军，东屯大江北。化作虎与豺，楚星南天黑。",
            "comment": ""
        },
        {
            "title": "还狱",
            "content": "人情感故物，百年多离忧。桑下住三宿，应者犹迟留。矧兹方丈室，屏居二春秋。夜眠与昼坐，隤乎安楚囚。自罹大雨水，圜土俱汤舟。此身委传舍，迁徒无定谋。去之已旬月，宫室重绸缪。今夕果何夕，复此搔白头。恍如流浪人，一旦归旧游。故家不可复，故国已成丘。对此重回首，汪然涕泗流。人生如空花，随风任飘浮。",
            "comment": ""
        },
        {
            "title": "淮西帅第二十五",
            "content": "借问大将谁，战骨当速朽。逆节同所归，水花笑白首。",
            "comment": ""
        },
        {
            "title": "黄金市",
            "content": "闭蓬绝粒始南州，我过青山欲首丘。巡远应无儿女态，夷齐肯作稻粱谋。人间早见黄金市，天上犹迟白玉楼。先子神游今二纪，梦中挥泪溅松楸。",
            "comment": ""
        },
        {
            "title": "怀忠襄",
            "content": "平生王佐心，世运蹈衰末。齐虏谁复封，楚囚讵当脱。金陵虽怀古，尚友在风烈。褒忠侈遗庙，夫子我先达。",
            "comment": ""
        },
        {
            "title": "怀友人二首",
            "content": "久要何落落，末路重依依。风雨连兵幕，泥涂满客衣。人间龙虎变，天外燕鸿违。死矣烦公传，北方人是非。",
            "comment": ""
        },
        {
            "title": "即事",
            "content": "飘蓬一叶落天涯，潮溅青纱日未斜。好事官人无勾当，呼童上岸买青虾。",
            "comment": ""
        },
        {
            "title": "怀赵清逸",
            "content": "崖海真何地，驱来坐战场。家人半分合，国事决存亡。一死不足道，百忧何可当。故人髯似戟，起舞为君伤。",
            "comment": ""
        },
        {
            "title": "怀则堂实堂",
            "content": "白头北使驾双鞯，沙阔天长泪晓烟。中夜想应发深省，故人南北地行仙。",
            "comment": ""
        },
        {
            "title": "回京口",
            "content": "早作田文去，终无苏武留。偷生宁伏剑，忍死欲焚舟。逸骥思超乘，飞鹰志脱鞲。登楼望江上，日日数行艘。",
            "comment": ""
        },
        {
            "title": "怀扬通州",
            "content": "仲连义不帝西秦，拔宅逃来住海滨。我亦东寻烟雾去，扶桑影里看金轮。",
            "comment": ""
        },
        {
            "title": "怀扬通州",
            "content": "江波无柰暮云阴，一片朝宗只此心。今日海头觅船去，始知百炼是精金。",
            "comment": ""
        },
        {
            "title": "怀孔明",
            "content": "斜谷事不济，将星殒营中。至今出师表，读之泪沾胸。汉贼明大义，赤心贯苍穹。世以成败论，操懿真英雄。",
            "comment": ""
        },
        {
            "title": "还司即事",
            "content": "幙燕方如寄，屠羊忽复旋。霜枝空独立，雪窖已三迁。漂泊知何所，逍遥付自然。庭空谁共语，拄颊望青天。秋声满南国，一叶此飘蓬。墙外千门迥，庭皋四壁空。谁家驴吼月，隔巷犬嗥风。灯暗人无寐，沉沉夜正中。",
            "comment": ""
        },
        {
            "title": "己卯十月一日予入燕城岁月冉冉忽复周星而予",
            "content": "去冬阳月朔，吾始至幽燕。浩劫真千载，浮生又一年。天南照天北，山后接山前。梦里乾坤老，孤臣雪咽毡。",
            "comment": " | 【注释】原题：己卯十月一日予入燕城岁月冉冉忽复周星而予犹未得死也因赋八句"
        },
        {
            "title": "怀友人二首",
            "content": "涯海真何地，驱来坐战场。家人半分合，国事决存亡。一死不足道，百忧何可当。故人髯似戟，起舞为君伤。",
            "comment": ""
        },
        {
            "title": "怀旧第一百六",
            "content": "天寒昏无日，故乡不可思。访旧半为鬼，惨惨中肠悲。",
            "comment": ""
        },
        {
            "title": "慧和尚三绝",
            "content": "画我郎潜先帝时，而今白发渐参差。若交传入都人眼，疑汝前身妙善师。风雪衡山涕满膺，懒残不管自家身。殷勤拨火分煨芋，却有工夫到别人。花光老矣墨婆娑，无赖梅花一白何。为问西来宗旨道，世间色相是空麽。",
            "comment": ""
        },
        {
            "title": "沪州大将第四",
            "content": "西南失大将，带甲满天地。高人忧祝胎，感叹亦歔欷。",
            "comment": ""
        },
        {
            "title": "湖口",
            "content": "江湖一都会，宇宙几兴亡。走马芦林外，买鱼茅舍傍。南人撑快桨，北客坐危樯。江水交岷水，东流日夜长。",
            "comment": ""
        },
        {
            "title": "怀旧第一百五",
            "content": "风尘淹白日，乾坤霾涨海。为我问故人，离别今谁在。",
            "comment": ""
        },
        {
            "title": "淮安军",
            "content": "楚州城门外，白杨吹悲风。累累死人塚，死向锋镝中。岂无匹妇冤，定无万夫雄。中原在其北，登城望何穷。",
            "comment": ""
        },
        {
            "title": "怀扬通州",
            "content": "范叔西来变姓名，绨袍曾感故人情。而今未识春风面，倾盖江湖话一生。",
            "comment": ""
        },
        {
            "title": "胡笳曲·十六拍",
            "content": "乃知贫贱别更苦，况我飘转无定所。心怀百忧复千虑，世人那得知其故。娇儿不离膝，哀哉两决绝。也复可怜人，里巷尽呜咽。断肠分手各风烟，中间消息两茫然。自断此生休问天，看射猛虎终残年。",
            "comment": ""
        },
        {
            "title": "胡笳曲·十五拍",
            "content": "寒雨飒飒枯树湿，坐卧只多少行立。青春欲暮急还乡，非关使者徵求急。欲别上马身无力，去住彼此无消息。关塞萧条行路难，行路难行涩如棘。男儿性命绝可怜，十日不一见颜色。",
            "comment": ""
        },
        {
            "title": "胡笳曲·十三拍",
            "content": "大儿九龄色清彻，骅骝作驹已汗血。小儿五岁气食牛，冰壶玉衡悬清秋。罢琴惆怅月照席，人生有情泪沾臆。离别不堪无限意，更为后会知何地。酒肉如山又一时，只今未醉已先悲。",
            "comment": ""
        },
        {
            "title": "怀旧第一百七",
            "content": "故园花自发，无复故人来。乱离朋友尽，幽佩为谁哀。",
            "comment": ""
        },
        {
            "title": "怀旧第一百八",
            "content": "故人入我梦，相视涕阑干。四海一涂炭，焉用身独完。",
            "comment": ""
        },
        {
            "title": "怀旧第一百九",
            "content": "中夜怀友朋，百年见存没。风吹苍江树，寒月照白骨。",
            "comment": ""
        },
        {
            "title": "胡笳曲·十八拍",
            "content": "事殊兴极忧思集，足茧荒山转愁疾。汉家山东二百州，青是烽烟白人骨。入门依旧四壁空，一斛旧水藏蛟龙。年过半百不称意，此曲哀怨何时终。",
            "comment": ""
        },
        {
            "title": "胡笳曲·十四拍",
            "content": "北归秦川多鼓鼙，禾生陇亩无东西。三步回头五步坐，谁家捣练风凄凄。已近苦寒月，惨惨中肠悲，自恐二男儿，不得相追随。去留俱失意，徘徊感生离。十年蹴踘将雏远，目极伤神谁为携。此别还须各努力，无使霜露沾人衣。",
            "comment": ""
        },
        {
            "title": "怀扬通州",
            "content": "唤渡江沙眼欲枯，羁臣中道落崎岖。乘船不管千金购，渔父真成大丈夫。",
            "comment": ""
        },
        {
            "title": "胡笳曲·十七拍",
            "content": "江头宫殿锁千门，千家今有百家存。面妆首饰杂啼痕，教我叹恨伤精魂。自有两儿郎，忽在天一方。胡尘暗天道路长，安得送我置汝傍。",
            "comment": ""
        },
        {
            "title": "胡笳曲·十二拍",
            "content": "洛阳一别四千里，边庭流血成海水。自经丧乱少睡眠，手脚冻皴皮肉死。反鏁衡门守环堵，稚子无忧走风雨。此时与子空归来，喜得与子长夜语。",
            "comment": ""
        },
        {
            "title": "胡笳曲·十一拍",
            "content": "冬至阳生春又来，口虽吟咏心中哀。长笛谁能乱愁思，呼儿且覆掌杯。云白山青万馀里，壁立石城横塞起。至戎小队出郊坰，天寒日暮山谷里。",
            "comment": ""
        },
        {
            "title": "胡笳曲·十拍",
            "content": "今年腊月冻全消，天涯涕泪一身遥。诸将亦自军中至，行人弓箭各在腰。白马嚼啮黄金勒，三尺角弓两斛力。胡雁翅湿高飞难，一箭正坠双飞翼。",
            "comment": ""
        },
        {
            "title": "胡笳曲·九拍",
            "content": "午夜漏声催晓箭，寒尽春生洛阳殿。汉主山河锦绣中，可惜春光不相见。自胡之反持干戈，一生抱恨空咨嗟。我已无家寻弟妹，此身那得更无家。南极一星朝北斗，每依南斗望京华。",
            "comment": ""
        },
        {
            "title": "胡笳曲·七拍",
            "content": "忆昔十五心尚孩，莫怪频频劝酒杯。孤城此日肠堪断，如何不饮令人哀。一去紫台连朔漠，月出云通雪山白。九度附书归洛阳，故国三年一消息。",
            "comment": ""
        },
        {
            "title": "胡笳曲·六拍",
            "content": "胡人归来血洗箭，白马将军若雷电。蛮夷杂种错相干，洛阳宫殿烧焚尽。干戈兵革斗未已，魑魅魍魉徒为尔。恸哭秋原何处村，千村万落生荆杞。",
            "comment": ""
        },
        {
            "title": "胡笳曲·五拍",
            "content": "北庭数有关中使，飘飘远自流沙至。胡人高鼻动成群，仍唱胡歌饮都市。中原无书归不得，道路只今多拥隔。身欲奋飞病在床，时独看云泪沾臆。",
            "comment": ""
        },
        {
            "title": "胡笳曲·四拍",
            "content": "黄河北岸海西军，翻身向天仰射云。胡马长鸣不知数，衣冠南渡多崩奔。山木惨惨天欲雨，前有毒蛇后猛虎。欲问长安无使来，终日戚戚忍羁旅。",
            "comment": ""
        },
        {
            "title": "胡笳曲·三拍",
            "content": "三年奔走空皮骨，三年笛里关山月。中天月色好谁看，豺狼塞路人烟绝。寒刮肌肤北风利，牛马毛零缩如蝟。塞上风云接地阴，咫尺但愁雷雨至。",
            "comment": ""
        },
        {
            "title": "胡笳曲·一拍",
            "content": "风尘澒洞昏王室，天地惨惨无颜色。而今西北自反胡，西望千山万山赤。叹息人间万事非，被驱不异犬与鸡。不知明月为谁好，来岁如今归未归。",
            "comment": ""
        },
        {
            "title": "滹沱河二首",
            "content": "风沙睢水终亡楚，草木公山竟蹙秦。始信滹沱冰合事，世间兴废不由人。",
            "comment": ""
        },
        {
            "title": "滹沱河二首",
            "content": "过了长江与大河，横流数仞绝滹沱。萧王麦饭曾仓卒，回首中天感慨多。",
            "comment": ""
        },
        {
            "title": "河间",
            "content": "南归雁荡报郎君，老子精神健十分。不为瀛洲复相见，阿戎翻隔万山云。",
            "comment": ""
        },
        {
            "title": "和自山",
            "content": "春晚伤为客，月明思见君。我方慕苏武，谁复从田文。龙背夹红日，雁声连白云。琶琵汉宫曲，马上不堪闻。",
            "comment": ""
        },
        {
            "title": "和朱衡守约山韵",
            "content": "昔人一出正朋字，今我惭非行秘书。人样相看愿元佑，诗章甚雅突黄初。竞言汲戆犹须复，或谓颜愚亦可如。把酒对花姑勿论，春行后长莫妨徐。",
            "comment": ""
        },
        {
            "title": "和中斋韵",
            "content": "见说黄沙接五原，飘零只影向南辕。江山有恨销人骨，风雨无情断客魂。泪似空花千点落，鬓如硕果数根存。肉飞不起真堪叹，江水为笼海作樊。",
            "comment": ""
        },
        {
            "title": "和中斋韵（过吉作）",
            "content": "功业飘零五丈原，如今局促傍谁辕? 俯眉北去明妃泪，啼血南飞望帝魂。 骨肉凋残唯我在，形容变尽只声存。 江流千古英雄恨，兰作行舟柳作樊。",
            "comment": ""
        },
        {
            "title": "和中甫端午韵不依次",
            "content": "黄茅古道外，羸马发南州。有客嗤齐鲁，何人念楚囚。岁年付流水，风雨满沧洲。手把菖莆看，黑头非所求。",
            "comment": ""
        },
        {
            "title": "衡州送胡端逸赴漕",
            "content": "楚观檐花晓，舟人击鼓东。蛟龙噀灵雨，雕鹗展雄风。此客云宵士，斯文造化工。捷来君饮此，我亦岂元戎。",
            "comment": ""
        },
        {
            "title": "河间",
            "content": "江南车盖走燕山，老子旁观袖手閒。见说新诗题甲子，桃源元只在人间。",
            "comment": ""
        },
        {
            "title": "和友人",
            "content": "落落南冠过故都，近来我意亦忘吾。骑来驿马身如寄，遣去家书字亦无。景伯未囚先立后，嵇康纵死不为孤。江南只有归来梦，休问田园芜不芜。",
            "comment": ""
        },
        {
            "title": "河间",
            "content": "空有丹心贯碧霄，泮冰亡国不崇朝。小臣万死无遗慨，曾见天家十八朝。",
            "comment": ""
        },
        {
            "title": "和朱松坡",
            "content": "学医未至大医王，笑杀年年折臂伤。屏里江山如出色，亭皋松菊已成行。细参不语禅三昧，静对无弦琴一张。多谢岭头诗寄我，满园梅意弄春光。",
            "comment": ""
        },
        {
            "title": "胡笳曲·八拍",
            "content": "只今年才十六七，风尘荏苒音书绝。胡骑长驱五六年，弊裘何啻连百结。愁对寒云雪满山，愁看冀北是长安。此身未知归定处，漂泊西南天地间。",
            "comment": ""
        },
        {
            "title": "胡笳曲·二拍",
            "content": "独立缥缈之飞楼，高视乾坤又何愁。江风萧萧云拂地，笛声愤怒哀中流。邻鸡野哭如昨日，昨日晚晴今日黑。苍皇已就长途往，欲往城南忘南北。",
            "comment": ""
        },
        {
            "title": "和夷齐西山歌",
            "content": "彼美人兮，西山之薇矣。北方之人兮，为吾是非矣。异域长绝兮，不复归矣。凤不至兮，德之衰矣。",
            "comment": ""
        },
        {
            "title": "和萧安抚平林送行韵",
            "content": "得失元来付塞翁，何心桃李问东风。人皆有喜荣三仕，我尚无文谢五穷。秘苑固知朋可正，畏途犹恐甲方衷。欲酬长者殷勤祝，坎止流行学四忠。",
            "comment": ""
        },
        {
            "title": "贺秘书欧阳巽斋先生迁居",
            "content": "先生挟册当菑畲，不待辛勤有屋庐。宅样只还齐里旧，乡风好似颍川居。镜湖今日贺外监，瀛馆前年虞秘书。天下经纶犹一室，时人尚敢说吾迂。",
            "comment": ""
        },
        {
            "title": "和前人赋别",
            "content": "当年童子见，今见二毛翁。海月三秋别，江云一日同。鸥心驰舍北，龙尾曳天东。定有延和奏，南来寄一通。",
            "comment": ""
        },
        {
            "title": "和萧秋屋韵",
            "content": "芦花作雪照波流，黄叶声中一半秋。明月婵娟千里梦，扁舟汗漫五湖游。星辰活动惊歌笑，风露轻寒敌拍浮。赢得年年清赏处，山河全影入金瓯。",
            "comment": ""
        },
        {
            "title": "和前人赋别",
            "content": "翠松三万顷，松雪著神仙。柳院催金钥，江花送玉鞭。晓岩云壁立，晚棹浪规圆。未了醉翁事，重寻颍上田。",
            "comment": ""
        },
        {
            "title": "和胡琴窗",
            "content": "买得青山贵似金，瘦筇上下费沉吟。花开花落相关意，云去云来自在心。夜雨一江渔唱小，秋风两袖客愁深。夹堤密与栽杨柳，剩有行人待绿阴。",
            "comment": ""
        },
        {
            "title": "和言字韵",
            "content": "悠悠天地阔，世事与谁论。清夜为挥涕，白云空断魂。死生苏子节，贵贱翟公门。前辈如瓶戒，无言胜有言。",
            "comment": ""
        },
        {
            "title": "和衡守宋安序送行诗",
            "content": "玉立湘西第一州，丹梯小为岳云留。东风城郭人行乐，春日旌旗公出游。便趁绨香摩碧汉，莫嫌绣影涴清流。两君相见衣冠好，记取儿孙好话头。方共衡云把酒杯，春风吹向郁孤台。雁将回处惊帆落，花未开时怯笛催。别草可堪游子去，寄梅应为故人来。临行笑觅凝香谱，十驾那追逸骥材。",
            "comment": ""
        },
        {
            "title": "合江楼",
            "content": "西楚惊鸿晚，东淮落木秋。蒸湘今石鼓，句宛古宣州。白日聊清赏，青山总旧游。不知沧海水，何处接天流。",
            "comment": ""
        },
        {
            "title": "和韵送逸轩刘民",
            "content": "少日屠龙事已劳，送人千里发江涛。蓬莱地近风方细，阊阖门开日正高。春里看花须款款，雨中剪韭且陶陶。金吾已办长安月，双凤扶云立海鳌。",
            "comment": ""
        },
        {
            "title": "寒食",
            "content": "苦海周遭断去帆，东风吹泪向天南。龙蛇泽里清明五，燕雀笼中寒食三。扑面风沙惊我在，满襟霜露痛谁堪。何当归骨先人墓，千古不为丘首惭。",
            "comment": ""
        },
        {
            "title": "海上",
            "content": "天边青鸟逝，海上白鸥驯。王济非痴叔，陶潜岂醉人。得官须报国，可隐即逃秦。身事盖棺定，挑灯看剑频。",
            "comment": ""
        },
        {
            "title": "合江楼",
            "content": "天上名鹑尾，人间说虎头。春风千万岫，秋水两三洲。客晚惊黄叶，官闲笑白鸥。双江日东下，我欲赋扁舟。",
            "comment": ""
        },
        {
            "title": "和故人韵",
            "content": "去岁湟中谷，医疮咸糶新。一言堪救药，三秩敢贪嗔。自是仁由己，休论哲保身。当时若瘖默，何面见乡人。",
            "comment": ""
        },
        {
            "title": "和龚使君韵",
            "content": "淡和心事葛天民，回首归来清渭滨。长倩君宝孙子行，道原义仲辈流人。一生受用忘非是，万事升沉等故新。近日贞元朝士少，蒲轮有命出枫宸。",
            "comment": ""
        },
        {
            "title": "翰林权直罢归和朱约山韵",
            "content": "闲云舒卷无声画，醉石敲推一色棋。试问挂瓢栖碧洞，何如襆被卧彤闱。梦中芳草还成路，别后黄花又是时。羞杀今年堂上燕，片心寄与雁南飞。",
            "comment": ""
        },
        {
            "title": "和夷齐西山歌",
            "content": "小雅尽废兮，出车采薇矣。戎有中国兮，人类熄矣。明王不兴兮，吾谁与归矣。抱春秋以没世兮，甚矣吾衰矣。",
            "comment": ""
        },
        {
            "title": "和故人韵",
            "content": "人情嗟愈变，世法合何如。气以心平定，才因意广疏。时行或时止，无咎亦无誉。第一严交际，琴绅敢不书。",
            "comment": ""
        },
        {
            "title": "和谢爱山晚吟韵日晚与客散步因诵夕阳虽好不",
            "content": "日落未落天沧凉，悬崖挂壁留馀光。紫烟翠雾空迷茫，飕飕度壑松风长。牛背短笛催归忙，飘飘逸兴空悠扬。襟怀洒落万虑亡，须臾薄暝山色藏。长歌浩浩相激昂，淡云弄月微昏黄。",
            "comment": " | 【注释】原题：和谢爱山晚吟韵日晚与客散步因诵夕阳虽好不多时之句谢爱山欣然赋之余亦率然口占以和亦一时之乐也"
        },
        {
            "title": "过章贡第七十九",
            "content": "崆峒地无轴，江山云雾昏。萍漂忍流涕，故里但空存。",
            "comment": ""
        },
        {
            "title": "过雪桥琉璃桥",
            "content": "小桥度雪度琉璃，更有清霜滑马踪。游子衣裳如铁冷，残星荒店野鸡啼。",
            "comment": ""
        },
        {
            "title": "过邵伯镇",
            "content": "今朝车马地，昔日战争场。我有扬州鹤，谁存邵伯棠。一湾流水小，数亩故城荒。回首江南路，青山断夕阳。",
            "comment": ""
        },
        {
            "title": "过隆兴第八十四",
            "content": "临江久徘徊，再读徐孺碑。交游飒向尽，到今耆旧悲。",
            "comment": ""
        },
        {
            "title": "过临江第八十三",
            "content": "独帆如飞鸿，清江转山急。回首白云多，山寒夜中泣。",
            "comment": ""
        },
        {
            "title": "过梁门",
            "content": "一一金瓯在，双双镇璧全。土花开旧国，风絮渡江船。南北分新统，江淮号极边。更和天堑失，回首惨啼鹃。",
            "comment": ""
        },
        {
            "title": "过扬子江心",
            "content": "渺渺乘风出海门，一行淡水带潮浑。长江尽处还如此，何日岷山看发源。",
            "comment": ""
        },
        {
            "title": "过黄岩",
            "content": "魏睢变张禄，越蠡改陶朱。谁料文山氏，姓刘名是洙。",
            "comment": ""
        },
        {
            "title": "过淮河宿阚石有感",
            "content": "北征垂半年，依依只南土。今晨渡淮河，始觉非故宇。江乡已无家，三年一羁旅。龙翔在何方，乃我妻子所。昔也无柰何，忽已置念虑。今行日已近，使我泪如雨。我为网常谋，有身不得顾。妻兮莫望夫，子兮莫望父。天长与地久，此恨极千古。来生业缘在，骨肉当如故。",
            "comment": ""
        },
        {
            "title": "贵卿",
            "content": "天高并地迥，与子独牢愁。初作燕齐客，今为淮海游。半生谁俯仰，一死共沉浮。我视君年长，相看比惠州。",
            "comment": ""
        },
        {
            "title": "固陵道中三首",
            "content": "固陵城下两龙争，不见齐王来会兵。勒取河山新分地，项王之后到韩彭。",
            "comment": ""
        },
        {
            "title": "固陵道中三首",
            "content": "茅舍荒凉旧固陵，汉王城对楚王城。徐州烟火连丰沛，天下还来屋角争。",
            "comment": ""
        },
        {
            "title": "古心江先生以旧弼出镇长沙癸酉十月乙亥是为",
            "content": "炎图启不运，皇路熙以平。蜿蟺发令姿，有美洵一人。鸿藻舒朝华，大音锵韶钧。黼珽丽三阶，火龙昭紞纮。桓圭殿南服，熊旂被金城。瞻彼鹑为火，翼轸宣其精。祥鸾舞瑶席，鸣凤翔娲笙。孟冬兆阳气，西北无浮云。驾言酌春酒，可以写我情。扬旍下祝融，躧履朝泰清。嘉猷扇九垓，还以邃古淳。君子保金石，所以永国成。纯嘏锡千岁，绵绵赞休明。",
            "comment": " | 【注释】原题：古心江先生以旧弼出镇长沙癸酉十月乙亥是为七十六岁门人文某以一节趋走部内谨拟古体一首为寿"
        },
        {
            "title": "古乐府",
            "content": "珊瑚香点胭脂雪，芙蓉帐压春云热。明朝早弄灯前月，潋滟九霞碧藕折。璇杓高耸婺女明，金波漾晓辉郎星。赤琼曲里长眉青，头上更有瑶池君。六九五十四东风，西蟠桃花花未红。鸣鸾鼓玉声玲珑，绿毛蒙茸连水龟。斓五色人间稀，春多瑞叶不敢飞。冰壶光满鱼龙转，笑中低舞玉钗燕。",
            "comment": ""
        },
        {
            "title": "巩宣使信第一百一十四",
            "content": "壮士血相视，斯人已云亡。哀哀失木狖，夜深经战场。",
            "comment": ""
        },
        {
            "title": "海船",
            "content": "海上我时断去舟，公来容易渡南州。子胥江上逢渔父，莫是神遣汝否。",
            "comment": ""
        },
        {
            "title": "宫籍监",
            "content": "军衙马足起黄埃，门掩西风梦正回。自入燕关人世隔，隔墙忽送市声来。",
            "comment": ""
        },
        {
            "title": "宫籍监",
            "content": "壁间颇自有龙蛇，元是谁人小住家。不似为囚似为客，倚窗望断暮天涯。",
            "comment": ""
        },
        {
            "title": "宫籍监",
            "content": "尘满南冠岁月深，暂移一室倚旃林。天怜元是青山客，分与窗根两树阴。",
            "comment": ""
        },
        {
            "title": "庚辰四十五岁",
            "content": "东风昨夜忽相过，天地无情柰老何。千载方来那有尽，百年未半已为多。君传南海长生药，我爱西山饿死歌。泡影生来随自在，悠悠不管世间魔。",
            "comment": ""
        },
        {
            "title": "歌风台",
            "content": "长陵有神气，万岁光如虹。有时风雪变，魂魄来沛宫。壮哉游子乡，一览万宇空。击筑戒复隍，帝业慎所终。重瞳爱梁父，此情岂不同。锦衣绚行昼，丈夫何浅中。缅怀首丘意，自足分雌雄。尚惜霸心存。慷慨怀勇功。不见往来事，烹狗与藏弓。早知致两生，礼乐三代隆。匹夫事已往，安用责乃翁。我来汤沐邑，白杨吹悲风。永言三侯章，隐隐闻儿童。叶落皆归根，飘零独秋蓬。登台共恓恻，目送南飞鸿。",
            "comment": ""
        },
        {
            "title": "高邮怀旧",
            "content": "借问曾游处，高沙第几山。潜行鹰攫道，直上虎当关。一命虚空里，三年瞬息间。自怜今死晚，何复望生还。",
            "comment": ""
        },
        {
            "title": "高沙道中",
            "content": "三月初五日，索马平山边。疾驰趋高沙，如走阪上圆。夜行二百里，望望无人烟。迷途呼不应，如在盘中旋。昏雾腥且湿，怒飙狂欲颠。流澌在须发，尘沫满橐鞬。红日高十丈，方辨山与川。胡行疾如鬼，忽在林之巅。谁家苦竹园，其叶青戋戋。仓皇伏幽篠，生死信天缘。铁骑俄四合，鸟落无虚弦。绕林势奔轶，动地声喧阗。霜蹄破丛翳，出入相贯穿。既无遁形术，又非缩地仙。猛虎驱群羊，兔鱼落蹄筌。一吏射中目，颈血僅可溅。一隶缚上马，无路脱纠缠。一厮躏其足，吞声以自全。一宾与一从，买命得金钱。一枰与一校，幸不逢戈鋋。嗟予何薄命，寄身空且悬。萧萧数竹侧，往来度飞鞯。游锋几及肤，怒兴空握拳。跬步偶不见，残息忽复延。当其蹙迫时，大风起四边。意者相其间，神物来蜿蜒。更生不自意，如病乍得痊。须臾传火攻，然眉复相煎。一行辄一跌，奔命度平田。幽篁便自托，仰天坐且眠。晴曦正当昼，樵肠火生咽。断罂汲勺水，天降甘露鲜。青山为我屋，白云为我椽。彼草何荒荒，彼水何潺潺。首阳既无食，阴陵不可前。便如失目鱼，一似无足蚿。不见道傍骨，委积有万千。魂魄亲蝇蚋，膏脂饱乌鸢。使我先朝露，其事亦复然。丈夫竟如此，吁嗟彼苍天。古人择所安，肯蹈不测渊。柰何以遗体，粪土同弃捐。初学苏子卿，终慕鲁仲连。为我王室故，持此金石坚。自古皆有死，义不污腥膻。求仁而得仁，宁怨沟壑填。秦客载张禄，吴人纳伍员。季布走在鲁，樊期托于燕。国士急人病，倜傥何拘孪。彼人莫我知，此恨付重泉。鹊声从何来，忽有吉语传。此去三五里，古道方平平。行人渐复出，胡马觉已还。回首下山阿，七人相牵连。东野御已穷，而复加之鞭。趼足如移山，携持姑勉旃。行行重狼顾，常恐追骑先。扬州二游手，面目轻且儇。自言同脱虏，波波口流涎。白日各持梃，其来何翩翩。奴辈殊无聊，似欲为鹰鸇。逡巡不得避，默默同寒蝉。道逢采樵子，中流得舟船。竹畚当安车，六夫共赪肩。四肢与百骸，屈曲如杯棬。路人心为恻，从者皆涕涟。星奔不可止，暮达城西阡。饥卧野人庐，藉草为针氈。诘朝从东渡，始觉安且便。人生岂无难，此难何迍邅。重险复重险，今年定何年。圣世基岱岳，皇风扇垓埏。中兴奋王业，日月光重宣。报国臣有志，悔往不可湔。臣苦不如死，一死尚可怜。堂上太夫人，鬓发今犹玄。江南昔卜宅，岭右今受廛。首丘义皇皇，倚门望惓惓。波涛避江介，风雨行淮堧。北海转万折，南洋泝孤骞。周游大夫蠡，放浪太史迁。倘复游吾盘，终当耕我绵。夫人生于世，致命各有权。慷慨为烈士，从容为圣贤。稽首望南拜，著此泣血篇。百年尚哀痛，敢谓事已遄。",
            "comment": ""
        },
        {
            "title": "赣州再赠",
            "content": "此别重逢又几时，赠君此是第三诗。众人皆醉从教酒，独我无争且看棋。凡事谁能随物竞，此心只要有天知。自知自有天知得，切莫逢人说项斯。",
            "comment": ""
        },
        {
            "title": "赣州第六十七",
            "content": "崆峒杀气黑，洒血暗郊坰。哀笳晓幽咽，石壁断空青。",
            "comment": ""
        },
        {
            "title": "赣州",
            "content": "满城风雨送凄凉，三四年前此战场。遗老犹应愧蜂蚁，故交已久化豺狼。江山不敢人心在，宇宙方来事会长。翠玉楼前天亦泣，南音半夜落沧浪。",
            "comment": ""
        },
        {
            "title": "感伤",
            "content": "家国伤冰泮，妻孥叹陆沉。半生遭万劫，一落下千寻。各任汝曹命，那知吾辈心。人谁无骨肉，恨与海俱深。",
            "comment": ""
        },
        {
            "title": "感伤",
            "content": "地维倾渤澥，天柱折崑崙。清夜为挥泪，白云空断魂。死生苏子节，贵贱翟公门。高庙神灵在，乾坤付不言。",
            "comment": ""
        },
        {
            "title": "宫籍监",
            "content": "新来窗壁颇玲珑，尽把前时臭腐空。好丑元来都是幻，蘧庐一付梦魂中。",
            "comment": ""
        },
        {
            "title": "感怀二首",
            "content": "伏龙欲夹太阳飞，独柱擎天力弗支。北海风沙漫汉节，浯溪烟雨暗唐碑。书空已恨天时去，惜往徒怀国士知。抱膝对人复何语，纷纷坐冢卧为尸。",
            "comment": ""
        },
        {
            "title": "感兴",
            "content": "万里云山断客魂，浮云心事向谁言。月侵乡梦夜推枕，风送牢愁昼掩门。苏子窖中闲日月，石郎家里旧乾坤。朝闻夕死吾何恨，坐把春秋子细论。",
            "comment": ""
        },
        {
            "title": "感怀二首",
            "content": "交游兵后似蓬飞，流落天涯鹊绕枝。唐室老臣唯我在，柳州先友托谁碑。泥涂犹幸瞻佳士，甘雨如何遇故知。一死一生情义重，莫嫌收拾老牛尸。",
            "comment": ""
        },
        {
            "title": "感怀",
            "content": "去岁趋燕路，今晨发楚津。浪名千里客，剩作一年人。镜里秋容别，灯前暮影亲。鲁连疑未死，聊用托芳尘。",
            "comment": ""
        },
        {
            "title": "改题万安县凝祥观",
            "content": "古道松花空翠香，风前鬓影照沧浪。飞泉半壁朝云湿，啼鸟澌满山春日长。须信神仙元有国，不知蛮触是何乡。道人横笛招归鹤，坐到斜晖上壁珰。",
            "comment": ""
        },
        {
            "title": "赴阙",
            "content": "楚月穿春袖，吴霜透晓鞯。壮心欲填海，苦胆为忧天。役役惭金注，悠悠欢瓦全。丈夫竟何事，一日定千年。",
            "comment": ""
        },
        {
            "title": "宫籍监",
            "content": "曾过卢沟望塔尖，今朝塔影接虚檐。道人心事真方丈，静坐日长云满帘。",
            "comment": ""
        },
        {
            "title": "福安宰相第六十三",
            "content": "纷然丧乱际，反覆归圣朝。秉钧孰为偶，扶颠永萧条。",
            "comment": ""
        },
        {
            "title": "福安府第二十九",
            "content": "崔嵬扶桑日，阔会沧海潮。倾都看黄屋，此意竟萧条。",
            "comment": ""
        },
        {
            "title": "发郓州喜晴",
            "content": "烈风西北来，万窍号高秋。宿云蔽层空，浮潦迷中州。行人苦沮洳，道阻路且修。流澌被鞍，飞沫缀衣裘。昏鸦接翅落，原野惨以愁。城郭何萧条，闭户寒飕飕。中宵月色满，馀光散衾禂。余子戒明发，飞雾霭郊丘。微见扶桑红，隐隐如沉浮。身游大荒野，海气吹蜃楼。须臾划当空，六合开沉幽。千年厌颜色，苍翠光欲流。太阳经天行，大化不暂留。辉光何曾灭，晻霭终当收。严霜下丰草，长歌夜悠悠。明日东阿道，方轨骤骅骝。",
            "comment": ""
        },
        {
            "title": "固陵道中三首",
            "content": "九天云下垂，一雨作秋色。尘埃化泥涂，原野转萧瑟。十里一双堠，狐兔卧荆棘。见说数年来，中州乍苏息。",
            "comment": ""
        },
        {
            "title": "发鱼台",
            "content": "晨炊发鱼台，碎雨飞击面。团团四野周，冥冥万象变。疑是江南山，烟雾昏不见。岂知此中原，今古经百战。英雄化为土，飞雾洒郊甸。天寒日欲短，游子泪如霰。",
            "comment": ""
        },
        {
            "title": "赋吉州隆庆寺塔火",
            "content": "玉塔穿空不可梯，剨然霹坜暗招提。四城决破吴胥眼，一炷然成汉卓脐。风雨满山连地卷，鬼神现世觉天低。时人子细回头看，万事悠悠落日西。",
            "comment": ""
        },
        {
            "title": "发通州",
            "content": "淮水淮山阻且长，孤臣性命寄何乡。只从海上寻归路，便是当年不死方。",
            "comment": ""
        },
        {
            "title": "发通州",
            "content": "白骨丛中过一春，东将入海避风尘。姓名变尽形容改，犹有天涯相识人。",
            "comment": ""
        },
        {
            "title": "坟墓第一百三十九",
            "content": "别离已五年，不及祖父茔。霜露晚凄凄，痛哭松声回。",
            "comment": ""
        },
        {
            "title": "发通州",
            "content": "孤舟渐渐脱长淮，星斗当空月照怀。今夜分明栖海角，未应便道是天涯。",
            "comment": ""
        },
        {
            "title": "复入广第七十",
            "content": "东浮沧海漘，南为祝融客。漂转混泥沙，迫此短景急。",
            "comment": ""
        },
        {
            "title": "发潭口",
            "content": "吹面北风来，拂鬓坚冰至。轩冕委道途，衮绣易毡毳。百年杂丑好，始酬四方志。浩歌激浮云，亭亭复揽辔。",
            "comment": ""
        },
        {
            "title": "发陵州",
            "content": "中原似沧海，万顷与云连。大明朝东出，皎月正在天。远树乱如点，桑麻郁苍烟。一雁入高空，千鸦落平田。我行天地中，如蚁磨上旋。雨痕留故衣，霜气袭重毡。健马嘶北风，潜鱼乐深渊。噫哉南方人，回首空自怜。",
            "comment": ""
        },
        {
            "title": "发京师第五十七",
            "content": "东下姑苏台，挥涕恋行在。苍茫云雾浮，风帆倚翠盖。",
            "comment": ""
        },
        {
            "title": "发建康",
            "content": "赏心亭下路，拍手唱吾歌。楼外梁时塔，城中秦氏河。江山如梦耳，天地柰愁何。回首清溪曲，长江一雁过。",
            "comment": ""
        },
        {
            "title": "发吉州",
            "content": "己卯六月初一日，苍然亭下楚囚立，山河颠倒纷雨泣。乙亥七夕此何夕，煌煌斗牛剑光湿，戈鋋彗云雷电击。三百馀年火为德，须臾风雨天地黑。皇网解纽地维折，妾妇偷生自为贼。英雄扼腕怒须赤，贯日血忠死穷北。首阳风流落南国，正气未亡人未息。青原万丈光赫赫，大江东去日夜白。",
            "comment": ""
        },
        {
            "title": "发淮安",
            "content": "九月初二日，车马发淮安。行行重行行，天地何不宽。烟火无一家，荒草青漫漫。恍如泛沧海，身坐玻璃盘。时时逢北人，什伍扶征鞍。云我戌江南，当军身属官。北人适吴楚，所忧地少寒。江南有游子，风雪上燕山。",
            "comment": ""
        },
        {
            "title": "发高邮",
            "content": "初出高沙门，轻舫绕城楼。一水何曲折，百年此绸缪。北望渺无际，飞鸟翔平畴。寒芜入荒落，日薄行人愁。行行行湖曲，万顷涵清秋。大风吹樯倒，如汤彭蠡舟。欲寄故乡泪，使入长江流。篙人为我言，此水通淮头。前与黄河合，同作沧海沤。踟蹰忽夫意，拭泪泪不收。吴会日已远，回首重悠悠。驰驱梁赵郊，壮士何离忧。吾道久矣东，陆沈古神州。我今载南冠，何异有北投。不能裂肝脑，直气摩斗牛。但愿光岳合，休明复商周。",
            "comment": ""
        },
        {
            "title": "发高沙",
            "content": "小泊稽庄月正弦，庄官惊问是何船。今朝哨马湾头出，正在青山大路边。",
            "comment": ""
        },
        {
            "title": "发彭城",
            "content": "今朝正重九，行人意迟迟。回首戏马台，野花发葳蕤。草埋范增塚，云见樊哙旗。时节正如此，道路将何之。我爱陶渊明，甲子题新诗。白衣送酒来，把菊卧东篱。",
            "comment": ""
        },
        {
            "title": "发高沙",
            "content": "一日经行白骨堆，中流失柁为心摧。海陵棹子长狼顾，水有船来步马来。",
            "comment": ""
        },
        {
            "title": "发高沙",
            "content": "城子河边委乱尸，河阴血肉更稀微。太行南北燕山外，多少游魂逐马蹄。",
            "comment": ""
        },
        {
            "title": "发高沙",
            "content": "晓发高沙卧一航，平沙漠漠水茫茫。舟人为指荒烟岸，南北今年几战场。",
            "comment": ""
        },
        {
            "title": "发东阿",
            "content": "东原深处所，时或见人烟。秋雨桑麻地，春风桃李天。贪程频问堠，快马缓加鞭。多少飞樯过，噫吁是北船。",
            "comment": ""
        },
        {
            "title": "发崔镇",
            "content": "高雁空秋兴，寒螀破晓眠。淡烟白似海，野水碧于天。兴废嗟何及，行藏信自然。南人乍骑马，北客半乘船。",
            "comment": ""
        },
        {
            "title": "发海陵",
            "content": "自海陵来向海安，分明如渡鬼门关。若将九折回车看，倦鸟何年可得还。",
            "comment": ""
        },
        {
            "title": "二月六日海上大战国事不济孤臣天祥坐北舟中",
            "content": "长平一坑四十万秦人欢欣赵人怨。大风扬沙水不流，为楚者乐为汉愁。兵家胜负常不一，纷纷干戈何时毕。必有天吏将明威，不嗜杀人能一之。我生之初尚无疚，我生之后遭阳九。厥角稽首并二州，正气扫地山河羞。身为大臣义当死，城下师盟愧牛耳。间关归国洗日光，白麻重宣不敢当。出师三年劳且苦，只尺长安不得睹。非无虓虎士如林，一日不戈为人擒。楼船千艘下天角，两雄相遭争奋搏。古来何代无战争，未有锋蝟交沧溟。游兵日来复日往，相持一月为鹬蚌。南人志欲扶崑崙，北人气欲黄河吞。一朝天昏风雨恶，炮火雷飞箭星落。谁雌谁雄顷刻分，流尸漂血洋水浑。昨朝南船满崖海，今朝只有兹有船在。昨夜两边桴鼓鸣，今朝船船鼾睡声。北兵去家八千里，椎牛釃酒人人喜。惟有孤臣雨泪垂，冥冥不敢向人啼。六龙杳霭知何处，大海茫茫隔烟雾。我欲借剑斩佞臣，黄金横带为何人。",
            "comment": " | 【注释】原题：二月六日海上大战国事不济孤臣天祥坐北舟中向南恸哭为之诗曰"
        },
        {
            "title": "二月晦",
            "content": "塞上明妃马，江头渔父船。新雠谁共雪，旧梦不堪圆。遗恨常千古，浮生又一年。何时暮春者，还我浴沂天。",
            "comment": ""
        },
        {
            "title": "二王",
            "content": "一马渡江开晋土，五龙夹日复唐天。内家苗裔真隆准，虏运从来无百年。",
            "comment": ""
        },
        {
            "title": "发宿迁县",
            "content": "夜梦入星槎，晓行随斗柄。衣暖露自乾，鬓寒冰欲凝。将军戴铁笠，壮士敲金镫。白眼睨青天，我生不有命。",
            "comment": ""
        },
        {
            "title": "二女第一百五十",
            "content": "痴女饥咬我，郁没一悲魂。不得收骨肉，痛哭苍烟根。",
            "comment": ""
        },
        {
            "title": "二女第一百四十四",
            "content": "床前两小女，各在天一涯。所愧为人父，风物长年悲。",
            "comment": ""
        },
        {
            "title": "鄂州第十一",
            "content": "鄂渚分云树，春城带雨长。惜哉形胜地，河岳空金汤。",
            "comment": ""
        },
        {
            "title": "二十四日",
            "content": "壮心负光岳，病质落幽燕。春节前三日，江乡正小年。岁时如有水，风欲不同天。家庙荒苔滑。",
            "comment": ""
        },
        {
            "title": "断雁",
            "content": "断雁西江远，无家寄万金。乾坤风月老，沙漠岁年深。白日去如梦，青天知此心。素琴弦已绝，不绝是南音。",
            "comment": ""
        },
        {
            "title": "端午即事",
            "content": "五月五日午，赠我一枝艾。故人不可见，新知万里外。丹心照夙昔，鬓发日已改。我欲从灵均，三湘隔辽海。",
            "comment": ""
        },
        {
            "title": "端午感兴",
            "content": "千金铸镜百神愁，功与当年禹服侔。荆棘故宫魑魅走，空馀扬子水东流。",
            "comment": ""
        },
        {
            "title": "端午初度",
            "content": "死所初何怨，生朝只自知。颇怀常杕意，忍诵蓼莪诗。浮世百年梦，高人千载期。楚囚一杯水，胜似九霞户。向来松下鹤，今日傍谁门。梦见瑶池沸，愁看玉垒昏。所思多死所，焉用独生存。可惜菖蒲老，风烟满故园。",
            "comment": ""
        },
        {
            "title": "渡江第十",
            "content": "济江元自阔，轻舟下吴会。南纪改波澜，吾将罪真宰。",
            "comment": ""
        },
        {
            "title": "渡瓜洲",
            "content": "跨江半壁阅千帆，虎在深山龙在潭。当日本为南制北，如今翻被北持南。眼前风景异山河，无柰诸君笑语何。坐上有人正愁绝，胡儿便道是偻儸。",
            "comment": ""
        },
        {
            "title": "杜架阁",
            "content": "昔趋魏公子，今事霍将军。世态炎凉甚，交情贵贱分。黄沙扬暮霭，黑海起朝氛。独与君携手，行吟看白云。",
            "comment": ""
        },
        {
            "title": "端午",
            "content": "五月五日午，薰风自南至。试为问大钧，举杯三酹地。田文当日生，屈原当日死。生为薛城君，死作汨罗鬼。高堂狐兔游，雍门发悲涕。人命草头露，荣华风过耳。唯有烈士心，不随水俱逝。至今荆楚人，江上年年祭。不知生者荣，但知死者贵。勿谓死可憎，勿谓生可喜。万物皆有尽，不灭唯天理。百年如一日，一日或千岁。秋风汾水辞，春暮兰亭记。莫作留连悲，高歌舞槐翠。",
            "comment": ""
        },
        {
            "title": "端午感兴",
            "content": "当年忠血堕谗波，千古荆人祭汨罗。风雨天涯芳草梦，江山如此故都何。",
            "comment": ""
        },
        {
            "title": "杜架阁",
            "content": "仗节辞王室，悠悠万里辕。诸君皆雨别，一士独星言。啼鸟乱人意，落花销客魂。东坡爱巢谷，颇恨晚登门。",
            "comment": ""
        },
        {
            "title": "杜大卿浒第一百三十三",
            "content": "高随海上查，子岂无扁舟。白日照执袂，埋骨已经秋。",
            "comment": ""
        },
        {
            "title": "杜大卿浒第一百三十二",
            "content": "昔没贼中时，中夜问道归。辛苦救衰朽，微尔人尽非。",
            "comment": ""
        },
        {
            "title": "读史",
            "content": "自古英雄士，还为薄命人。孔明登四十，韩信过三旬。壮志摧龙虎，高词泣鬼神。一朝事千古，何用怨青春。",
            "comment": ""
        },
        {
            "title": "冬至",
            "content": "书云今日事，梦破晓鸣钟。家祸三生劫，年愁两度冬。江山乏小草，霜雪见孤松。春色蒙泉里，烟芜几万重。",
            "comment": ""
        },
        {
            "title": "冬晴",
            "content": "北国天寒少，南方地气来。年光如箭去，世事正轮回。可怪新祈雪，相思久别梅。夜阑灯坐暗，独自拨残灰。",
            "comment": ""
        },
        {
            "title": "东方有一士",
            "content": "万金结游侠，千金买歌舞。丹春映第宅，从者塞衢路。身为他人役，名声落尘土。他人一何伤。他人一何伤，富贵还自苦。东方有一士，败垣半风雨。不识丝与竹，飞雀满庭户。一饭或不饱，夜梦无惊寤。此事古来多，难与俗人语。",
            "comment": ""
        },
        {
            "title": "读赤壁赋前后二首",
            "content": "一笑沧波浩浩流，只鸡斗酒更扁舟。八龙写作诗中案，孤鹤来为梦里游。杨柳远烟连北府，芦花新月对南楼。玉仙来往清风夜，还识江山似旧不。",
            "comment": ""
        },
        {
            "title": "吊战场",
            "content": "连年淮水上，死者乱如麻。魂魄丘中土，英雄粪上花。士知忠厥主，人亦念其家。夷德无厌甚，皇天定福华。",
            "comment": ""
        },
        {
            "title": "端午感兴",
            "content": "流棹西来恨未销，鱼龙寂寞暗风潮。楚人犹自贪儿戏，江上年年夺锦标。",
            "comment": ""
        },
        {
            "title": "第一百五十七",
            "content": "江汉故人少，东西消息稀。异花开绝域，野风吹征衣。",
            "comment": ""
        },
        {
            "title": "读杜诗",
            "content": "平生踪迹只奔波，偏是文章被折磨。耳想杜鹃心事苦，眼看胡马泪痕多。千年夔峡有诗在，一夜耒江如酒何，黄土一丘随处是，故乡归骨任蹉跎。",
            "comment": ""
        },
        {
            "title": "第一百五十九",
            "content": "人生无家别，亲故伤老丑。剪纸招我魂，何时一樽酒。",
            "comment": ""
        },
        {
            "title": "吊五木",
            "content": "首赴勤王役，成功事则天。富平名委地，好水泪成川。我作招魂想，谁为掩骼缘。中兴须再举，寄语慰重泉。",
            "comment": ""
        },
        {
            "title": "第一百五十八",
            "content": "老夫悲暮年，天涯故人少。每望东南云，决眦入归鸟。",
            "comment": ""
        },
        {
            "title": "读赤壁赋前后二首",
            "content": "昔年仙子谪黄州，赤壁矶头汗漫游。今古兴亡真过影，乾坤俯仰一虚舟。人间忧患何曾少，天上风流更有不。我亦洞箫吹一曲，不知身世是蜉蝣。",
            "comment": ""
        },
        {
            "title": "第一百七十一",
            "content": "天衢阴峥嵘，岁寒心匪他。平生独往愿，零落首阳阿。",
            "comment": ""
        },
        {
            "title": "第一百七十五",
            "content": "小人困驰骤，后生血气豪。世事固堪论，我何随汝曹。",
            "comment": ""
        },
        {
            "title": "第一百七十四",
            "content": "仰看八尺躯，不要悬黄金。青青岁寒后，乃知君子心。",
            "comment": ""
        },
        {
            "title": "第一百七十三",
            "content": "绝域三冬暮，垂老见飘零。林气森喷薄，意钟老柏青。",
            "comment": ""
        },
        {
            "title": "第一百七十六",
            "content": "天地日蛙黾，劳生苦柰何。聊欲从此逝，人少豺虎多。",
            "comment": ""
        },
        {
            "title": "第一百七十八",
            "content": "鸾凤不相待，白鱼困密网。但讶鹿皮翁，冥冥任所往。",
            "comment": ""
        },
        {
            "title": "第一百七十七",
            "content": "男儿生世间，居然成濩落。鸾凤有铩翮，虹霓就撑握。",
            "comment": ""
        },
        {
            "title": "第一百六十五",
            "content": "风烟渺吴蜀，云帆转辽海。丧乱纷嗷嗷，尚愧微躯在。",
            "comment": ""
        },
        {
            "title": "第一百七十",
            "content": "天长眺东南，衰谢多酸辛。丈夫誓许国，直笔在史臣。",
            "comment": ""
        },
        {
            "title": "第一百六十四",
            "content": "吴楚东南坼，风云地一隅。蹉跎暮容色，不敢恨危途。",
            "comment": ""
        },
        {
            "title": "第一百六十三",
            "content": "陶潜避俗翁，庞公竟独往。明明君臣契，牢落吾安放。",
            "comment": ""
        },
        {
            "title": "第一百六十七",
            "content": "阴风千里来，惊浪满吴楚。世事两茫茫，飘泊欲谁诉。",
            "comment": ""
        },
        {
            "title": "第一百六十九",
            "content": "今吾抱何恨，恨无匡复姿。含笑看吴钩，回首蛟龙池。",
            "comment": ""
        },
        {
            "title": "第一百六十二",
            "content": "春日涨云岑，故园当北斗。窈窕桃李花，纷披为谁秀。",
            "comment": ""
        },
        {
            "title": "第一百六十八",
            "content": "平生方寸心，誓开玄冥北。岁暮日月疾，我叹黑头白。",
            "comment": ""
        },
        {
            "title": "第一百六十",
            "content": "春水满南国，惨淡故园烟。三年门巷空，永为邻里怜。",
            "comment": ""
        },
        {
            "title": "第一百九十一",
            "content": "高官何足论，寂寞身后事。物理固自然，愿闻第一义。",
            "comment": ""
        },
        {
            "title": "第一百七十二",
            "content": "济时肯杀身，惨淡苦土志。百年能几何，终古立忠义。",
            "comment": ""
        },
        {
            "title": "第一百九十四",
            "content": "黎民困逆节，残孽驻艰虞。孰云网恢恢，自及枭獍徒。",
            "comment": ""
        },
        {
            "title": "第一百七十九",
            "content": "威凤高其翔，老鹤万里心。脱略谁能驯，兀兀遂至今。",
            "comment": ""
        },
        {
            "title": "第一百九十五",
            "content": "眼中万少年，得志行所为。白马蹴微雪，追随燕蓟儿。",
            "comment": ""
        },
        {
            "title": "第一百九十七",
            "content": "关河霜雪清，故人亦流落。夷歌奉玉盘，悲君随燕雀。",
            "comment": ""
        },
        {
            "title": "第一百九十六",
            "content": "客从何乡来，挟矢身汉月。杀身傍权要，门户有旌节。",
            "comment": ""
        },
        {
            "title": "第一百九十",
            "content": "万古一死生，谁是长年者。我何良叹嗟，短褐即长夜。",
            "comment": ""
        },
        {
            "title": "第一百八十五",
            "content": "萧条四海内，慷慨有馀悲。路逢相识人，开怀无愧辞。",
            "comment": ""
        },
        {
            "title": "第一百八十四",
            "content": "读书破万卷，许身一何愚。赤骥顿长缨，健儿胜腐儒。",
            "comment": ""
        },
        {
            "title": "第一百六十一",
            "content": "迢迢万里馀，绝域谁慰怀。我圃日苍翠，回首望两崖。",
            "comment": ""
        },
        {
            "title": "第一百九十九",
            "content": "南北逃世难，始闻蕃汉殊。天下今一家，中原有驱除。",
            "comment": ""
        },
        {
            "title": "第一百九十八",
            "content": "渔阳豪侠地，北里富熏天。快马金缠辔，但遇新少年。",
            "comment": ""
        },
        {
            "title": "第一百八十九",
            "content": "天地有逆顺，惘然难久留。当歌欲一放，河汉声西流。",
            "comment": ""
        },
        {
            "title": "第一百八十一",
            "content": "乾坤沸嗷嗷，名击朱鸟影。寥落寸心违，斯文亦吾病。",
            "comment": ""
        },
        {
            "title": "第一百八十八",
            "content": "茫然阮籍途，益叹身世拙。零落蛟龙匣，开视化为血。",
            "comment": ""
        },
        {
            "title": "第一百八十",
            "content": "天寒霜雪繁，萧萧北风劲。高鸟黄云暮，斗上捩孤影。",
            "comment": ""
        },
        {
            "title": "第一百八十二",
            "content": "儒冠多误身，识字用心苦。斯文忧患馀，郁郁流年度。",
            "comment": ""
        },
        {
            "title": "第二百",
            "content": "茫茫天造间，高岸尚为谷。百川日东流，势阅人代速。",
            "comment": ""
        },
        {
            "title": "第一百九十三",
            "content": "蝮蛇暮偃蹇，猛虎凭其威。其宰意茫茫，六合人烟稀。",
            "comment": ""
        },
        {
            "title": "弟第一百五十一",
            "content": "兄弟分离苦，凄凉忆去年。何以有羽翼，飞去堕尔前。",
            "comment": ""
        },
        {
            "title": "第一百八十三",
            "content": "名贤慎出处，志士怀感伤。犹残数行泪，引古惜兴亡。",
            "comment": ""
        },
        {
            "title": "弟第一百五十四",
            "content": "不见江东弟，急难心炯然。念君经世乱，卧病海云边。",
            "comment": ""
        },
        {
            "title": "弟第一百五十二",
            "content": "棣华晴雨好，风急手足寒。百战今谁在，羁栖见汝难。",
            "comment": ""
        },
        {
            "title": "邓礼部第一百三十七",
            "content": "南宫吾故人，才名三十年。江城秋日落，此别意苍然。",
            "comment": ""
        },
        {
            "title": "登楼",
            "content": "茫茫地老与天荒，如此男儿铁石肠。七十日来浮海道，三千里外望江乡。高鸿尚觉心期阔，蹇马何堪脚迹长。独自登楼时拄颊，山川在眼泪浪浪。",
            "comment": ""
        },
        {
            "title": "第一百八十六",
            "content": "高歌激宇宙，岁晚寸心违。忠贞负冤恨，奸雄多是非。",
            "comment": ""
        },
        {
            "title": "得儿女消息",
            "content": "故国斜阳草自春，争元作相总成尘。孔明已负金刀志，元亮犹怜典午身。肮脏到头方是汉，娉婷更欲向何人。痴儿莫问今生计，还种来生未了因。",
            "comment": ""
        },
        {
            "title": "翠玉楼晚雨",
            "content": "晚楼一曲转梅花，官事无我报放衙。林木蔽亏烟断续，江流曲折雨横斜。年华冉冉风前影，岁莫悠悠客里家。一雁近从沙觜落，更饶片雪入天涯。",
            "comment": ""
        },
        {
            "title": "翠玉楼和胡端逸韵",
            "content": "客影鱼千里，年华柳十围。白云栖石密，黄鹄出烟微。江少秋风老，湖山晚日晖。郁孤台上望，野阔犊初肥。",
            "comment": ""
        },
        {
            "title": "翠玉楼观雪",
            "content": "矫矫临清泚，蒙蒙认翠微。绨春生客袖，铁冷上戎衣。柳眼惊何老，梅花觉半肥。新来有公事，白战破重围。",
            "comment": ""
        },
        {
            "title": "登双溪阁",
            "content": "碧落神仙宅，当年庾谢来。烟云连草树，山水近楼台。万雉银缸举，千鸦铁骑回。梅花衣上月，把玩为徘徊。",
            "comment": ""
        },
        {
            "title": "第一百八十七",
            "content": "丈夫四方志，丧乱饱经过。清心听鸣镝，衰老强高歌。",
            "comment": ""
        },
        {
            "title": "弟第一百五十三",
            "content": "沙晚鹡鴒寒，风吹紫荆树。忍泪独含情，江湖春欲暮。",
            "comment": ""
        },
        {
            "title": "崔镇驿",
            "content": "万里中原役，北风天正凉。黄沙漫道路，苍耳满衣裳。野阔人声小，日斜驹影长。解鞍身似梦，游子意茫茫。",
            "comment": ""
        },
        {
            "title": "次子第一百四十五",
            "content": "渥洼骐骥儿，众中见毛骨。别来忽三岁，残害为异物。",
            "comment": ""
        },
        {
            "title": "次韵刘左司前以著作郎主秘书省营缮事时落成",
            "content": "蓬壶日月四时春，金碧新来绚帝宸。俎豆幸陪麟省隽，衣冠中有虎符新。诗馀和气生谈麈，坐久风光入醉茵。多谢兰台旧盟主，好归群玉领儒珍。",
            "comment": " | 【注释】原题：次韵刘左司前以著作郎主秘书省营缮事时落成适潘秘丞得郡檇李并钱行有诗"
        },
        {
            "title": "次妹第一百五十五",
            "content": "天际伤愁别，江山憔悴人。团圆思弟妹，传语故乡春。",
            "comment": ""
        },
        {
            "title": "次鹿鸣宴诗",
            "content": "礼乐皇皇使者行，光华分似及乡英。贞元虎榜虽联捷，司隶龙门幸缀名。二宋高科犹易事，两苏清节乃真荣。囊书自负应如此，肯逊当年祢正平。",
            "comment": ""
        },
        {
            "title": "除夜",
            "content": "岁暮难为客，天涯况是囚。乾坤还许大，岁月忽如流。梦过元无梦，忧多更不忧。屠苏儿女态，肯作百年谋。",
            "comment": ""
        },
        {
            "title": "次约山赋杏花韵",
            "content": "名花韵在年晴初，雨沁胭脂脸更敷。蒲驿莫妨娱刺史，锦坊岂不胜中书。时无艳曲临轩纵，公莫巍坛韫匮沽。春老绿阴春子近，东风来往一吹嘘。",
            "comment": ""
        },
        {
            "title": "除夜",
            "content": "门揜千山黑，孤灯伴不眠。故乡在何处，今夕是穷年。住世真无系，为囚已自然。劳劳空岁月，得死似登仙。",
            "comment": ""
        },
        {
            "title": "初六日即事",
            "content": "车马燕山闹，谁家早管弦。开门忽见雪，拥被不知年。箧破书犹在，炉残火复燃。偷桃昨日事，回首哭尧天。",
            "comment": ""
        },
        {
            "title": "出真州",
            "content": "真州送骏已回城，暗里依随马垛行。一阵西州三十里，摘星楼下打初更。",
            "comment": ""
        },
        {
            "title": "出真州",
            "content": "有客仓皇欲赴壕，一行性命等鸿毛。白兵送我扬州去，惟恐北军来捉逃。",
            "comment": ""
        },
        {
            "title": "出真州",
            "content": "荒郊下马问何之，死活元来任便宜。不是白兵生眼孔，一团冤血有谁知。",
            "comment": ""
        },
        {
            "title": "出真州",
            "content": "千金犯险脱旃裘，谁料南冠反见雠。记取小西门外事，年年上巳哭江头。",
            "comment": ""
        },
        {
            "title": "出真州",
            "content": "瓜洲相望隔山椒，烟树光中扬子桥。夜静衔枚莫轻语，草间惟恐有鸱鹗。",
            "comment": ""
        },
        {
            "title": "出真州",
            "content": "天地沉沉夜泝舟，鬼神未觉走何州。明朝遣间应无是，莫恐元戎逐客不。",
            "comment": ""
        },
        {
            "title": "出真州",
            "content": "一别迎銮十八秋，重来意气落旄头。平山老子不收拾，南望端门泪雨流。",
            "comment": ""
        },
        {
            "title": "出真州",
            "content": "琼花堂上意茫然，志士忠臣泪彻泉。赖有使君知义者，人方欲杀我犹怜。",
            "comment": ""
        },
        {
            "title": "出真州",
            "content": "人人争劝走淮西，莫犯翁翁按剑疑。我问平山堂下路，忠臣见诎有天知。",
            "comment": ""
        },
        {
            "title": "出真州",
            "content": "扬州昨夜有人来，误把忠良按剑猜。怪道使君无见解，城门前日不应开。",
            "comment": ""
        },
        {
            "title": "出真州",
            "content": "早约戎装去看城，联镳壕上叹风尘。谁知关出西门外，憔悴世间无告人。",
            "comment": ""
        },
        {
            "title": "出使第五十六",
            "content": "隔河见胡骑，朝进东门营。皇皇使臣体，词气浩纵横。",
            "comment": ""
        },
        {
            "title": "出山",
            "content": "日日骑马来山中，归时明月长在地。但愿山人一百年，一年三百馀番醉。",
            "comment": ""
        },
        {
            "title": "出真州",
            "content": "秦庭痛哭血成川，翻讶中行背可鞭。南北共知忠义苦，平生只少两淮缘。",
            "comment": ""
        },
        {
            "title": "池州",
            "content": "五老湖光远，九华山色昏。南冠前进士，北部故将军。芳草江头路，斜阳郭外村。匆匆十年梦，故国黯销魂。",
            "comment": ""
        },
        {
            "title": "陈宜中第四十",
            "content": "管葛本时须，经纶中兴业。有志乘鲸鳌，南纪阻归楫。",
            "comment": ""
        },
        {
            "title": "陈少卿第一百二十六",
            "content": "卿月升金掌，老气横九州。前辈复谁纪，吾道长悠悠。",
            "comment": ""
        },
        {
            "title": "陈贯道摘坡诗如寄以自号达者之流也为赋浩浩",
            "content": "浩浩歌，人生如寄可奈何。春秋去来传鸿燕，朝暮出没奔羲娥。青丝冉冉上霜雪，百年欻若弹指过。封侯未必胜瓜圃，青门老子聊婆娑。江湖流浪何不可，亦曾力士为脱靴。清风明月不用买，何处不是安乐窝。鹤胫岂长凫岂短，夔足非少蚿非多。浩浩歌，人生如寄可奈何。不能高飞与远举，天荒地老悬网罗。到头北邙一抙王，万事碌碌空奔波。金张许史久寂寞，古来贤圣闻丘轲。乃知世间为长物，惟有真我难灭磨。浩浩歌，人生如寄可奈何。春梦婆，春梦婆，拍手笑呵呵。是亦一东坡，非亦一东坡。",
            "comment": " | 【注释】原题：陈贯道摘坡诗如寄以自号达者之流也为赋浩浩歌一首"
        },
        {
            "title": "出真州",
            "content": "戎衣啧啧叹忠臣，为说城头不识人。押出相公州界去，真州城里榜安民。",
            "comment": ""
        },
        {
            "title": "尘外",
            "content": "半山风雨截江城，未脱人间总是尘。中夜起看衣上月，青天如水露华新。",
            "comment": ""
        },
        {
            "title": "出海",
            "content": "一团荡漾水晶盘，四畔青天作护阑。著我扁舟了无碍，分明便作混沦看。水天一色玉空明，便似乘槎上太清。我爱东坡南海句，兹游奇绝冠平生。",
            "comment": ""
        },
        {
            "title": "长子第一百四十九",
            "content": "大儿聪明到，青岁已摧颓。回风吹独树，吾宁舍一哀。",
            "comment": ""
        },
        {
            "title": "长溪道中和张自山韵",
            "content": "夜静吴歌咽，春深蜀血流。向来苏武节，今日子长游。海角云为岸，江心石作洲。丈夫竟何事，底用泣神州。",
            "comment": ""
        },
        {
            "title": "长溪道中和张自山韵",
            "content": "潮风连地吼，江雨带天流。宫殿扃春仗，衣冠锁月游。伤心今北府，遗恨古东洲。王气如川至，龙兴海上州。",
            "comment": ""
        },
        {
            "title": "陈督干第一百二十五",
            "content": "挺身艰难际，虎穴连里闾。高天高恓恻，同尽随丘墟。",
            "comment": ""
        },
        {
            "title": "长妹第一百四十八",
            "content": "近闻韦氏妹，零落依草木。深负鹡鴒诗，临风欲痛哭。",
            "comment": ""
        },
        {
            "title": "禅关",
            "content": "秋风吹日上禅关，路入松花第一弯。只愿四时烟雾少，满城楼阁见青山。",
            "comment": ""
        },
        {
            "title": "采石",
            "content": "不上峨眉二十岁，重来为堕山河泪。今人不见虞允文，古人曾有樊若水。长江阔处平如驿，况此介然衣带窄。欲从谪仙捉月去，安得然犀照神物。",
            "comment": ""
        },
        {
            "title": "不睡",
            "content": "终夕起推枕，五更闻打钟。精神入朱鸟，形影落卢龙。弭节蓬莱岛，扬旗太华峰。奔驰竟何事，回首谢乔松。",
            "comment": ""
        },
        {
            "title": "不睡",
            "content": "频搔白首强忧煎，细雨青灯思欲颠。南北东西三万里，古今上下几千年。只因知事翻成恼，未到放心那得眠。眼不识丁马前卒，隔床鼾鼻正陶然。",
            "comment": ""
        },
        {
            "title": "卜神",
            "content": "通州三百里，茅苇也还无。胡骑虎出没，山鼯鬼啸呼。王阳怀畏道，阮籍泪穷途。人物中兴骨，神明为国扶。",
            "comment": ""
        },
        {
            "title": "病中作",
            "content": "岁月侵寻见二毛，剑花冷落鸊鹈膏。睡馀吸海龙身瘦，渴里奔云马骨高。百忌不容亲酒具，千愁那解减诗豪。起来大作屠门嚼，自笑我非儿女曹。",
            "comment": ""
        },
        {
            "title": "病中作",
            "content": "六月廿四夜，人间热欲炊。病怀如酒困，倦睫似书痴。梦与千年接，心随万里驰。客来相问讯，寄语有新诗。",
            "comment": ""
        },
        {
            "title": "病愈简刘小村",
            "content": "倦馀心似醉，病起首如蓬。黄竹断桥雨，白苹长笛风。仙仙鸥屡舞，咄咄雁书空。孤负秋来眼，闲挑爨下桐。",
            "comment": ""
        },
        {
            "title": "苍然亭",
            "content": "风打船头击夕阳，亭前老子旧胡床。青牛过去关山动，白鹤归来城郭荒。忠节风流落尘土，英雄遗恨满沧浪。故园水月应无恙，江上新松几许长。",
            "comment": ""
        },
        {
            "title": "出广州第一宿",
            "content": "越王台下路，搔首叹萍踪。城古都招水，山高易得风。鼓声残雨后，塔影暮林中。一样连营火，山同河不同。",
            "comment": ""
        },
        {
            "title": "常州",
            "content": "山河千里在，烟火一家无。壮甚睢阳守，冤哉马邑屠。苍天如可问，赤子果何辜。唇齿提封旧，抚膺三叹吁。",
            "comment": ""
        },
        {
            "title": "病愈简刘小村",
            "content": "秋光沁人骨，意气晓来新。古鼎龙团雪，虚檐麈尾春。商山弈棋老，赤壁洞箫宾。风月真仓扁，招呼入屋频。",
            "comment": ""
        },
        {
            "title": "病甚梦召至帝所获宥觉而顿愈遂赋",
            "content": "卧听风雷叱，天官赦小臣。平生无害物，不死复为人。道德门庭远，君亲念虑新。自怜蝼蚁辈，岂意动苍旻。",
            "comment": ""
        },
        {
            "title": "病目二首",
            "content": "向来岩下电，无故眩生花。达磨面向壁，卢仝□塌沙。灯前心欲碎，镜里鬓空华。何日看明月，沈沈斗柄斜。",
            "comment": ""
        },
        {
            "title": "病目二首",
            "content": "近来烦恼障，左目忽茫茫。聂政心虽碎，刘伶醉未忘。问天天不应，食日日何伤。万想由来假，收拾太乙光。",
            "comment": ""
        },
        {
            "title": "别谢爱山",
            "content": "君今拂衣去，我独枕书眠。一片过林雨，数声当户蝉。情长空有恨，吟苦不成篇。后会知何日，西风老雁天。",
            "comment": ""
        },
        {
            "title": "别谢爱山",
            "content": "绿绮知音早，青灯对语迟。那知今雨别，又重故人思。山隔诗情远，云含客思悲。小楼今夜笛，莫向月中吹。",
            "comment": ""
        },
        {
            "title": "别里中诸友",
            "content": "青山重回首，风雨暗啼猿。杨柳溪头钓，梅花石上尊。故人无复见，烈士尚谁言。长有归来梦，衣冠满故园。",
            "comment": ""
        },
        {
            "title": "辟山寄朱约山",
            "content": "一笠一簑三钓矶，归来不费买山赀。洞天福地深数里，石壁湍流清四时。樵牧旧蹊今可马，鬼神天巧不容诗。先生曾有空同约，那里江山未是奇。",
            "comment": ""
        },
        {
            "title": "北行第九十一",
            "content": "清秋望不极，中原杳茫茫。游子怅寂寥，下马古战场。",
            "comment": ""
        },
        {
            "title": "北行第九十五",
            "content": "游子无根株，世梗悲路涩。关山雪边看，愁思胡笳夕。",
            "comment": ""
        },
        {
            "title": "北行第九十四",
            "content": "乾坤几反覆，乘凌惜俄顷。怀古视平芜，令人发深省。",
            "comment": ""
        },
        {
            "title": "北行第九十三",
            "content": "平野入青徐，桑柘叶如雨。信美无与适，沉思情延伫。",
            "comment": ""
        },
        {
            "title": "别弟赴新昌",
            "content": "十载从游久，诸公讲切精。天渊分理欲，内外一知行。立政须规范，修身是法程。对床小疏隔，恋恋弟兄情。",
            "comment": ""
        },
        {
            "title": "北行第九十二",
            "content": "浮云连海岱，寒芜际碣石。落景惜登临，人烟渺萧瑟。",
            "comment": ""
        },
        {
            "title": "北行第九十",
            "content": "浮云暮南征，我马向北嘶。荆棘暗长原，子规昼夜啼。",
            "comment": ""
        },
        {
            "title": "保涿州三诗·赵太祖暮",
            "content": "我行保州塞，御河直其东。山川犹有灵，佳气何郁葱。顾我巾车囚，厉气转秋蓬。瓣香欲往拜，惆怅临长空。",
            "comment": ""
        },
        {
            "title": "保涿州三诗·楼桑",
            "content": "我过梁门城，楼桑在其北。玄德已千年，青烟绕故宅。道傍为挥泪，徘徊秋风客。天下卧龙人，多少空抱膝。",
            "comment": ""
        },
        {
            "title": "涿鹿",
            "content": "我瞻涿鹿野，古来战蚩尤。轩辕此立极，玉帛朝诸侯。历历关河雁，随风鸣寒秋。迩来三千年，王气行幽州。北海口沧海人间别一天，只容渔父钓苍烟。而今蜃起楼台处，亦有北来蕃汉船。",
            "comment": ""
        },
        {
            "title": "保州道中",
            "content": "昨日渡滹沱，今日望太行。白云何渺渺，天地何茫茫。落叶混西风，黄尘昏夕阳。牛车过不住，毡屋行相望。小儿骑蹇驴，壮士驾乘黄。高低叶万顷，黑白草千行。村落有古风，人间无时妆。宋辽旧分界，燕赵古战场。蚩尤乱涿野，共工谪幽邦。郭隗致乐毅，荆轲携舞阳。臧卢互反覆，安史迭披猖。山川一今古，人物几兴亡。江南占毕生，往来习羊肠。天马戴青蝇，电秣驰康庄。适从何有来，如此醉梦乡。感时意踟蹰，惜往泪淋浪。厉阶起玉环，左计由石郎。天地行日月，万代乘景光。昼夜果可废，春秋诚荒唐。吾生直须臾，俯仰际八荒。",
            "comment": ""
        },
        {
            "title": "宝应道中",
            "content": "天阔抟南雁，淮途长北驱。甘棠成传舍，细柳作康衢。田海随时变，山河往日殊。征袍共衮绣，夜壁一灯孤。",
            "comment": ""
        },
        {
            "title": "拜相第五十五",
            "content": "我来属时危，朝野色枯槁。倚君金华省，不在相逢早。",
            "comment": ""
        },
        {
            "title": "白沟河",
            "content": "昔时张叔夜，统兵赴勤王。东都一不守，羸马迁龙荒。适过白沟河，裂眦须欲张。绝粒不遄死，仰天扼其吭。群臣总奄奄，一土垂天光。读史识其他，抚卷为凄凉。我生何不辰，异世忽相望。皇图遘阳刀，天堑满飞堭。引兵诣阙下，捧土障澜狂。出使义不屈，持节还中郎。六飞独南海，金钺将煌煌。武侯空威心，出狩惊四方。吾属竟为虏，世事吁彼苍。思公有奇节，一死何慨慷。江淮我分地，我欲投沧浪。沧浪却不受，中原行路长。初登项籍宫，次览刘季邦。涉足河与济，回首嵩与恒。下车抚梁门，上马指楼桑。戴星渡一水，惨淡天微茫。行人为我言，宋辽此分疆。悬知公死处，为公出涕滂。恨不持束刍，徘徊官道傍。我死还在燕，烈烈同肝肠。今我为公哀，后来谁我伤。天地垂日月，斯人未云亡。文武道不坠，我辈终堂堂。",
            "comment": ""
        },
        {
            "title": "八月十六日见梅",
            "content": "广寒殿里玉楼开，那得孤山处士来。半夜西风半身影，梦中骑得雪驴回。",
            "comment": ""
        },
        {
            "title": "八狱第一百二",
            "content": "劳生共乾坤，何时有终极。灯影照无睡，今夕复何夕。",
            "comment": ""
        },
        {
            "title": "白髭行",
            "content": "忆昔守宣时，白上一根发。去之四五年，一化为七八。今年客衡湘，黑髭已多黄。众黄忽一白，惊见如陵阳。白发已为常，白髭何足怪。岁月不可歇。雪霜日长大。世人竞染淄，厌之固足嗤。谁服芦菔汤，避老亦奚为。少老如春秋，造物以为俦。吾方乐吾天，乐天故不忧。",
            "comment": ""
        },
        {
            "title": "安序宋吏部来牧衡阳某将指联事好也会以便郡",
            "content": "倾盖年华晚，行人早发湘。白云虹浪小，明月燕花香。明浦春何急，巴山日正长。祝君加一饭，我意为桐乡。",
            "comment": " | 【注释】原题：安序宋吏部来牧衡阳某将指联事好也会以便郡归养获忝交承临发赋诗湘水千里"
        },
        {
            "title": "安庆府第十三",
            "content": "岸转异江湖，江水流城郭，鸱鸮志意满，山鬼独一脚。",
            "comment": ""
        },
        {
            "title": "安庆府",
            "content": "风雨宜城路，重来白发新。长江还有险，中国自无人。枭獍蕃遗育，鳣鲸蛰怒鳞。泊船休上岸，不忍见遗民。",
            "comment": ""
        },
        {
            "title": "除夜",
            "content": "乾坤空落落，岁月去堂堂。 末路惊风雨，穷边饱雪霜。 命随年欲尽，身与世惧忘。 无复屠苏梦，挑灯夜未央。",
            "comment": ""
        },
        {
            "title": "真州驿",
            "content": "山川如识我，故旧更无人。 俯仰干戈迹，往来车马尘。 英雄遗算晚，天地暗愁新。 北首燕山路，凄凉夜向晨。",
            "comment": ""
        },
        {
            "title": "建康",
            "content": "金陵古会府，南渡旧陪京。 山势犹盘礴，江流已变更。 健儿徒幽土，新鬼哭台城。 一片清溪月，偏于客有情。",
            "comment": ""
        },
        {
            "title": "南安军",
            "content": "梅花南北路，风雨湿征衣。 出岭同谁出？归乡如不归！ 山河千古在，城郭一时非。 饿死真吾志，梦中行采薇。",
            "comment": ""
        },
        {
            "title": "夜坐",
            "content": "谈烟枫叶路，细雨蒙花时。 宿雁半江画，寒蛩四壁诗。 少年成老大，吾道付逶迤。 终有剑心在，闻鸡坐欲驰。",
            "comment": ""
        },
        {
            "title": "题碧落堂",
            "content": "大厦新成燕雀欢，与君聊此共清闲。 地居一郡楼台上，人在半空烟雨间。 修复尽还今宇宙，感伤犹记旧江山。 近来又报秋风紧，颇觉忧时鬃欲斑。",
            "comment": ""
        },
        {
            "title": "正气歌",
            "content": "天地有正气，杂然赋流形。下则为河岳，上则为日星。于人曰浩然，沛乎塞苍冥。皇路当清夷，含和吐明庭。时穷节乃见，一一垂丹青：在齐太史简，在晋董狐笔．在秦张良椎，在汉苏武节；为严将军头，为嵇侍中血，为张睢阳齿，为颜常山舌；或为辽东帽，清操厉冰雪；或为出师表，鬼神泣壮烈。或为渡江楫，慷慨吞胡羯，或为击贼笏，逆竖头破裂。是气所磅礴，凛然万古存。当其贯日月，生死安足论！地维赖以立，天柱赖以尊。三纲实系命，道义为之根。磋余遘阳九，隶也实不力。楚囚缨其冠，传车送穷北。鼎镬甘如馅，求之不可得。阴房冥鬼火，春院閟天黑。牛骥同一皂，鸡栖凤凰食。一朝蒙雾露，分作沟中瘠。如此再寒暑，百沴自辟易。哀哉沮洳场，为我安乐国。岂有他谬巧，阴阳不能贼！顾此耿耿在，仰视浮云白。悠悠我心忧，苍天曷有极！哲人日已远，典刑在夙昔。风檐展书读，古道照颜色。",
            "comment": " | 【注释】原题注：予囚北庭，坐一土室，室广八尺，深可四寻，单扉低小，白间短窄，污下而幽暗。当此夏日，诸气萃然：雨潦四集，浮动床几，时则为水气；涂泥半朝，蒸沤历澜，时则为土气；乍晴暴热，风道四塞，时则为日气；檐阴薪爨，助长炎虐，时则为火气；仓腐寄顿，陈陈逼人，时则为米气；骈肩杂遝，腥臊污垢，时则为人气；或圊溷，或毁二字尸，或腐鼠，恶气杂出，时则为秽气。叠是数气，当之者二字鲜不为厉。而予以孱弱，俯仰其间，于兹，二年矣，审如二字是，殆有养致然。然尔亦安知所养何载。孟子曰：「吾善养吾浩然之气。」彼气有七，吾气有一，以一敌七，吾何患焉。况浩然者，乃天地之正气也。作《正气歌》一首。"
        },
        {
            "title": "金陵驿",
            "content": "草合离宫转夕晖，孤云飘泊复何依？ 山河风景元无异，城郭人民半已非。 满地芦花和我老，旧家燕子傍谁飞？ 从今别却江南路，化作啼鹃带血归。",
            "comment": " | 【注释】[创作背景]祥兴元年（1278）文天祥被俘，次年被押赴元都燕京（今北京）。这首诗就写于此次押解途经金陵（今江苏南京）时。在此之前，为挽救摇摇欲坠的赵宋王朝，诗人曾积极募集将士，组织抗战。谁曾料，如今竟成了阶下囚！壮志未酬，而故国江山已经沦亡，诗人心中怎能不感慨万千？于是诗中便充满了黍离之悲，亡国之痛，爱国之情，报国之心。 [内容评析]一片惨淡的夕阳斜照着长满衰草的离宫，而自己也像那天边漂浮的孤云，不知归宿在哪里。面对南宋朝廷如夕阳般的沉沦，诗人不禁仰天长叹，发出了「山河依旧，人事已非」的感慨。作者用依然如故的青山绿水反衬经战争摧残后城垣的颓坏、人民的离散死亡，感慨极深。接着，他又以「满地芦花」和「旧家燕子」表达了家国沧桑之感。自己同秋天的芦花一样随风飘零，一片浩劫之后，旧家燕子将飞往何处呢？诗的最后两句，化用了《楚辞·招魂》「魂兮归来哀江南」的语义和望帝死后化杜鹃的神话，表示现在我虽被迫离开故乡，绝无生还的希望，但即使死了，我也要化成啼血的杜鹃，飞回江南。诗人这种心志，可谓哀苦之至，而视死如归的英雄气概和坚定不渝的民族气节，同他的名句「人生自古谁无死，留取丹心照汗青」一样，更是感动了后世许多人。 文天祥在宋亡后写的诗，悲壮慷慨，气贯长虹，这首诗是代表作之一。此诗触景生情，景中寓情，巧妙地化用典故，将自己的亲身感受，金陵的历代兴亡，前人的咏叹等交织在一起，抒发了自己深沉而复杂的内心情感，外柔内刚，沉挚悲壮，柔惋含蓄但又淋漓尽致。这种以鲜血和生命写出来的诗篇，值得珍视。http://www.china10k.com/simp/history/5/55/55c/55c07/55c07021.htm"
        },
        {
            "title": "沁园春 题潮阳张许二公庙",
            "content": "为子死孝，为臣死忠，死又何妨。自光岳气分，士无全节，君臣义缺，谁负刚肠。骂贼睢阳，爱君许远，留得声名万古香。後来者，无二公之操，百炼之钢。人生翕欻云亡。好烈烈轰轰做一场。使当时卖国，甘心降虏，受人唾骂，安得留芳。古庙幽沈，仪容俨雅，枯木寒鸦几夕阳。邮亭下，有奸雄过此，仔细思量。",
            "comment": " | 【注释】唐玄宗天宝年间，安禄山起兵叛乱，张巡、许远在睢阳（今河南商丘），死拒叛兵。使江淮得一屏障，支援平叛战争。元和十四年，韩愈因谏遭贬，赴潮州任刺史，在潮州作出很多好事。韩愈曾撰写《张中丞传后叙 》，表彰张许功烈事 。后来潮州人感念韩愈，建书院、庙 祀，并为张许建立祠庙，选址县东郊东山山麓。南宋时，文天祥驻兵潮阳，拜谒张许庙，因感而发，作此词。“为子死孝，为臣死忠，死又何妨”。起笔突兀，如两个擎天大柱。子死于孝，臣死于忠，此二句蕴含儒家思想本原。《易·序卦》中讲：“有天地然后有万物，有万物然后有男女，有男女然后有夫妇，有夫妇然后有父子，有父子然后有君臣 。”儒家认为孝之意义在于不忘生命之本源，是道德之根本。忠是孝的延伸，是大孝。德二年（1276）正月二十日天祥出使元营被扣留 ，次日谢太后派宰相贾余庆等赴元营奉降表，天祥即抗节不屈 ，其《指南录·使北》有诗曰：“初修降表我无名，不是随班拜舞人。谁遣附庸祈请使？要教索虏识忠臣 。”可见天祥之为臣死忠，并非忠于一家一姓 ，而是忠于民族祖国 。这和儒家讲忠孝，但不主张愚忠、愚孝的思想很契合。人能死孝死忠，大本已立，“死又何妨，”视死如归。以一段震古铄今之绝大议论起笔，下边遂转入盛赞张许 。“自光岳气分，士无全节；君臣义缺，谁负刚肠 ”，四句扇对，笔力精锐。光有三光 ，月为五岳 。天祥《正气歌》云：“天地有正气 ，杂然赋流形 。在地为河岳，在天为日星 ”，与此文旨意相通。安史乱起，降叛者众，其情痛极。然有张许，堂堂正气，令人振奋。“ 骂贼张巡 ，爱君许远 ，留取声名万古香 ”。张许二公 ，血战睢阳 ，至死不降 ，“ 时穷节乃见，一一垂丹青 ”。张巡每次与叛军交手大呼骂贼，眦裂血面，嚼齿皆碎，奈独木难撑，被攻陷城池，当面痛骂叛军，叛军用刀抉其口。许远是位宽厚长者，貌如其心 。最终两人从容就义 。张许性格不同而同一节义，仅此两句 ，该画简练有力。“留取声名万古香”，张许肉躯虽死，但精神长存。语意高迈积极，突出张许取义成仁精神 。“香”字下得亦好，表达出天祥对二公无限钦仰之情。“后来者，无二公之操，”后来者三字 ，遂将词情从唐代一笔带至今日 ，用笔颇为裕如。当宋亡之际，叛国投降者不胜枚举，上自“臣妾佥名谢太清”之谢后，下至贾余庆之流。故天祥感慨深沉如此。“二公之操，百炼之钢”，对仗歇拍，笔力精健。“人生翕炎云亡。好烈烈轰轰做一场 ”。紧承上意，更以绝大议论，衬出儒家人生哲学，和起笔相辉映。翕炎欠意为短促。人生匆匆，转眼即逝，更应当轰轰烈烈做一场为国为民之事业 ！《易·乾传 》云：“天行健，君子以自强不息。”儒家重生命而不重死，尤重精神生命之自强不息，生生无已。文氏在其文中也多有此意，如《御试策一道》云：“言不息之理者，莫如《大易》，莫如《中庸 》。《大易》之道，乃归之自强不息 ，《中庸 》之道 ，乃归之不息则久 。”在《题戴行可进学篇 》云：“君子所以进者无他，法天行而已矣。”抒发自强不息之精神。“使当时卖国，甘心降虏，受人唾骂 ，安得流芳”。假使当时张许二公贪生怕死，卖国降虏，将受人唾骂，遗臭万年，焉能流芳百世？《孟子·告子上》云：“生，亦我所欲也，义，亦我所欲也。二者不可得兼，舍生而取义 。”天祥在此段中对张许二公之赞许正如此意。“古庙幽沉，仪容俨雅，枯木寒鸦几夕阳 ”。双庙庙貌幽邃深沉 ，二公塑像仪容庄严典雅 ，栩栩如生。又当夕阳西下，寒鸦在枯木间哀婉啼哭。枯木寒鸦夕阳，意味着无限流逝之时间。让世人油然而生人生易老之哀感。天祥却以之写出精神生命之不朽。枯木虽枯，夕阳将夕，自然物象之易衰易变，却可反衬出古庙之依然不改，仪容之栩栩如生，可见世事自有公道，忠臣孝子虽死犹荣。文氏此词重在议论但情寓于景，反衬主题 ，词情便觉神致超逸 ，真神来之笔也。“邮亭下，有奸雄过此，仔细思量”。而对浩然之二公，如有奸雄路过双庙，当愧然自省。结笔寓意深刻 ，盼横流巨恶，良知应未完全泯灭，有可悟之时。但亦可见其对当时滔滔者天下皆是卖国贼痛愤之巨。这首词是文天祥的一首不朽杰作。天祥尚有古人之气节和忠义精神，他被执大都之后，从容就义。他曾留笔：成仁取义，“而今而后，庶几无愧。”全词深蕴儒学思想，为中国文化精神的实践者。这首词在艺术上也达到很高境界。全词以议论立意 ，同抒情结体 ，既有具体形象之美，又有抽象之美。在抒情中蕴含从容娴雅和刚健之美。文中多用对句，句句整齐，笔笔精锐。情景交融，融景入情，极为优美。正如王国维在《人间词话》中所评价得那样：“文文山词，风骨甚高，亦有境界，远在圣与、叔复、公谨诸公之上。”其论甚为公允。"
        },
        {
            "title": "满江红 代王夫人作",
            "content": "试问琵琶，胡沙外、怎生风色。最苦是、姚黄一朵，移根仙阙。王母欢阑琼宴罢，仙人泪满金盘侧。听行宫、半夜雨淋铃，声声歇。彩云散，香尘灭。铜驼恨，那堪说。想男儿慷慨，嚼穿龈血。回首昭阳离落日，伤心铜雀迎秋月。算妾身、不愿似天家，金瓯缺。",
            "comment": " | 【注释】刘熙载在《 艺概 》中评价文天祥词 ：“文文山词，有‘风雨如晦，鸡鸣不已’之意，不知者以为变声，其实乃正之变也，故词当合其人之境地以观之。”文天祥的词关注政治，都是有为而发。这首词，是他应和王夫人词中的一首。代作，本意拟作、仿作，但这里主要是翻作的意思。文天祥寓自己的思想于其中翻填新词 ，校正王清惠的原作在内容上的不妥之处。文天祥的代作多引典抒情，却不隐晦难解，而是用简洁的语言表达出丰富的意思。汉武帝时，假托王昭君为公主，远嫁西域乌孙王，令人弹琵琶马上作乐，以慰其道路之思。后来人们用此表达王昭君远嫁匈奴之事。杜甫《咏怀古迹》诗 ：“千载琵琶作胡语，分明怨恨曲中论 。”文天祥这首词的开头借“琵琶”故事总指后妃宫女被掳北去 。“姚黄”，牡丹中名贵品种，暗指王夫人。“移根仙阙”，离开宋宫，被驱北行，较之公主远嫁 ，处境惨，悲愁深。“王母”句，西王母瑶池美宴的古代传说 ，用来指宫中的欢意已消失。“仙人”句，以铜仙坠泪的故事，感叹国土沦亡的惨痛。唐代天宝年间，唐玄宗避乱入蜀，在马嵬坡军士哗变被迫缢死杨玉环，后来，在行宫内听到雨声和风吹檐铃声相应 ，引发心事 ，即《雨霖铃》曲 ，“听行宫 ”两句 ，这里借此典表述被迫北去途中的悲苦心境。文天祥在上阙用沉重的笔调 ，紧扣“最苦”两字，反复陈述了亡国的痛烈心情。“彩云散，香尘灭。铜驼恨，那堪说”。“彩云散，香尘灭”比喻美好生活的毁灭；“铜驼恨”指南宋之覆亡 ；悲痛之极，不能卒言。抗御元军、挽救宋室危亡之局的战场上，无数热血将士血战到底。安禄山叛乱时张巡拒守睢阳，抗击安禄山，“每战臶裂，嚼齿皆碎”。这种情境是文天祥所亲历亲知的 ，以补充王夫人的 “妾在深宫那得知”的事实。“想”字领起，意境就更充实。“回首昭阳离落日，伤心铜雀迎秋月”，“昭阳”、“铜雀”，都是古都城台殿名 ，这里用来借指南宋宫殿，落日和秋月将光辉洒在故国宫殿上，寄托一种思念的情感。“回首”、“伤心”，借王夫人口气，寓其自己的悲感中。“算妾身、不愿似天家，金瓯缺”，点明文天祥缘何代王清惠作此词的缘由。文天祥改变王清惠原作中消极避祸的思想，要洁身自爱 ，坚守操节，这实际上文天祥借王夫人之口表达的自勉之词，并与王夫之和众宫娥共勉。文天祥的词“气冲斗牛，无一毫毒靡之色”，《词林纪事》，凝聚了他对于生活 、情思的感受和他的人格的结晶 。读了他的词，让人顿觉忍辱偷生的可耻，和保全气节的光荣。词中蕴含的热情和血泪让读者生出几许激情。"
        },
        {
            "title": "满江红 和王夫人《满江红》韵，以庶几后山",
            "content": "燕子楼中，又捱过、几番秋色。相思处、青年如梦，乘鸾仙阙。肌玉暗消衣带缓，泪珠斜透花钿侧。最无端、蕉影上窗纱，青灯歇。曲池合，高台灭。人间事，何堪说。向南阳阡上，满襟清血。世态便如翻覆雨，妾身元是分明月。笑乐昌、一段好风流，菱花缺。",
            "comment": " | 【注释】原序：和王夫人《满江红》韵，以庶几后山《妾薄命》之意。王夫人名为清惠，是宋朝后宫中的昭仪。南宋灭亡时，她跟随宋恭帝作为俘虏北上，在汴京驿壁上题词《满江红》。文天祥囚居金陵 ，偶然读到这词，认为词中“问嫦娥，于我肯从容，同圆缺，”可以商酌，写了这首和词。“燕子楼中，又捱过、几番秋色。”燕字暗指自己被囚于燕京的岁月。回忆起年轻时中状元出仕宋王朝的青年美事 ，正如美人乘鸾上仙阙 。几年牢狱生涯 ，生活突遭变化 ，肌玉暗消，以泪洗面，为了国家，品尝这青灯独对的苦味。高台曲池二句，借用桓谭《新论》所载雍门周说孟尝君的话：“千秋万岁后，高台既已倾，曲池又已平 。”高台曲池的变灭，却是王朝覆亡的缩影，但自己对祖国不渝的忠贞，恰如美人向旧主的墓阡中倾泻千行的斑斑血泪。汉代原涉自署墓道为“南阳阡 ”。这词是自己拟定于《妾薄命》的。所在乃是 ：“ 世态便如翻覆雨 ，妾身元是分明月”，在沦桑变化以后 ，不少人侍奉新朝，而天祥却精忠不事二主，在元朝的淫威之下，宁折不弯。乐昌公主由陈入隋，因破铜镜，终与附马徐德言“破镜重圆”。事见唐人韦述《 两京新记 》、孟棨《本事诗》。但是对那般像乐昌公主一样逞风流的新贵们，文天祥只能投以轻蔑的目光，破镜虽得重圆，但已不复为原镜了。“一失足成千古恨，再回头是百年身”。和缓的语气中，透出一股凛然正气，不可侵犯。动人的美人形象，表现出昂扬的爱国热情，形象而生动。作为豪放派词人的文天祥，这首“ 婉约 ”的词风，显示了其艺术风格的多变。古代诗词中常以美人香草寄托国家大事，天祥此词，就是蕴含此意。"
        },
        {
            "title": "酹江月/念奴娇 和友〈驿中言别>",
            "content": "乾坤能大，算蛟龙、元不是池中物。风雨牢愁无著处，那更寒虫四壁。横槊题诗，登楼作赋，万事空中雪。江流如此，方来还有英杰。堪笑一叶漂零，重来淮水，正凉风新发。镜里朱颜都变尽，只有丹心难灭。去去龙沙，江山回首，一线青如发。故人应念，杜鹃枝上残月。",
            "comment": " | 【注释】【评析】 　　南宋帝祥兴元年（1278）十二月，文天祥率兵继续与元军作战，后兵败被俘，在押送燕京时，途经金陵，作者在驿中写此词酬答邓剡。词中描写了作者的囚徒生活以及由此而产生的感慨。他不但自己宁死不屈，而且深信未来将有更多的豪杰之士起来继续进行斗争。这首词充分表现出作者对南宋王朝的耿耿忠心。高尚的民族气节，凛然可见。　　起首四句写囚徒生活。\"算蛟龙元不是池中物\"，其中包括作者自己，他幻想有朝一日仍能乘云布雨。\"风雨\"、\"寒蛩\"，进一步烘托囚徒生活的凄苦。\"横槊赋诗\"三句，从文治武功方面写自己抱负的不凡，把整顿乾坤，定乱扶衰，恢复家室的重担加在自己身上。然而，如今被俘，崇高的理想竟变成\"空中\"飞\"雪\"。歇拍\"江流如此，方来还有豪杰\"二句，把希望寄托于未来，坚信爱国事业，后继有人。悲苦之中透出一线光明。　　下片，换头之句承上，作者意识到自己的前途是深秋的一片落叶，对祖国的前途已无能为力了。\"重来淮水\"，又怎能不感慨万端？所以\"镜里\"二句说明，尽管自己在囚徒生活中使\"朱颜\"\"变尽\"，但那颗报国的赤心，是永远不会被埋没的。\"丹心难灭\"与作者《过零丁洋》诗中\"留取丹心照汗青\"是同样光照千古的名句。\"去去龙沙\"三句，不仅表示对故国的怀念，而且还在向友人表示，当他再度听到杜鹃带血的啼声之时，那就是作者的魂魄变成杜鹃回到南方。这种思想感情在同一时期写的《金陵驿》一诗中，表现得更为明显：\"从今却别江南路，化作杜鹃带血归。\"　　这首词在生与死的矛盾冲突中，逐次深入地展示出一个爱国者的崇高心灵，使千百年之后的读者在词中获得思想上的教益和精神上的熏陶。--引自\"梅影笛声\"http://jlzs009.home.sohu.com/文天祥是我国历史上的杰出民族英雄。文天祥领兵拒元，因叛徒出卖 ，于宋祥兴元年（1728 年）十二月 ，在五岭坡（今广东海丰北）被捕 。第二年四月，他被押送到燕京。同被押送的还有他的同乡好友邓光荐。邓因病留在天庆观就医。临别时邓光荐作词《念奴娇·驿中言别》送文天祥。文天祥借苏东坡赤壁怀古词韵，酬答邓光荐。文天祥此词起势颇为雄壮 。“乾坤能大”，“能”，同恁，如许、这样之意 。虽身陷囚笼，但壮士未更，深信人民反抗意志并没消沉 ，光复大业终会来临 。“ 算蛟龙 、元不是池中物 ”，出自《三国志 ·吴书·周瑜传 》：“恐蛟龙得云雨，终非池中物也。”写出自己信心，还与友人共勉。期冀他早脱牢笼，再干一番宏图伟业 。“风雨”二句借写眼前景象，烘托囚徒的凄苦生活，抒发沉痛情怀，民族浩劫，所到之处皆已江山易手，长夜难寐 ，令人愁肠百结。“横槊题诗”三句，以历史典故写自己的不凡抱负。苏轼《前赤壁赋》咏叹曹操破荆州、下江陵时“酾酒临江，横槊赋诗 ，固一世之雄也 ”。汉末王粲被逼避处荆州，以《登楼赋》寄托乡关之思和乱离之感。文天祥连以这两个典故自况 ，寓意很深 。借曹操英勇豪迈的气概，王粲雄图难展的苦闷，作者联而用之，自叹“万事空中雪”，表示事业、壮心都已失败 ，抒发了自己为挽救国族而历尽艰辛无限感慨。“江流如此”，喻指抗敌复国事业像奔腾不息的江河流水，事业必有后人完成。“方来还有英杰”，也是对邓光荐原作中“铜雀春情，金人秋泪，此恨凭谁雪？堂堂剑气，斗牛空认奇杰”诸句的极为有力的回答。“堪笑一叶飘零”，写文天祥独力支撑 ，扶大厦于将倾之际。宋德祐二年（1276），文天祥出使元营，因痛斥敌帅伯颜，被拘押至镇江，伺机脱逃，在淮水之间和敌骑数次相遇，历尽艰难才得南归。这次，又抵金陵一带，故称“重来淮水”。全词的中心在于“镜里朱颜都变尽，只有丹心难灭。”是光照千古的名句。文天祥到燕京后 ，元朝廷百般劝降 ，文天祥坚执不从，敌方“ 相顾动色，称为丈夫”。最后几句再次表白，即使以身殉国，他的魂魄也会变成杜鹃飞回南方，为故国的灭亡而哀啼泣血。作者写的《金陵驿》诗中 ，“从今别却江南日，化作啼鹃带血归 。”他表示以身殉国，为国而亡身，虽死而无憾！文天祥的词是宋词的最后的光辉。在词坛充满哀叹和悲观气氛的时候，他的词宛如沉沉夜幕中的一道闪电和一声惊雷 ，让人们在绝望中看到一丝希望之光。全词欢畅淋漓，不假修饰，无齐蓬之痕，绝无病呻吟之态，直抒胸臆，苍凉悲壮，可谓当时词坛中一颗耀眼的星辰。"
        },
        {
            "title": "南康军和苏东坡《酹江月》",
            "content": "庐山依旧，凄凉处、无限江南风物。空翠晴岚浮汗漫，还障天东半壁。雁过孤峰，猿归危嶂，风急波翻雪。乾坤未老，地灵尚有人杰。堪嗟漂泊孤舟，河倾斗落，客梦催明发。南浦闲云连草树，回首旌旗明灭。三十年来，十年一过，空有星星发。夜深愁听，胡笳吹彻寒月。",
            "comment": ""
        },
        {
            "title": "齐天乐",
            "content": "夜来早得东风信，潇湘一川新绿，柳色含晴，梅心沁暖，春浅千花如束。银蝉乍浴。正沙雁将还，海鳌初矗。云拥旌旗，笑声人在画阑曲。星虹瑶树缥缈，佩环鸣碧落，瑞笼华屋。露耿铜虬，冰翻铁马，帘幕光摇金粟。迟迟倚竹。更为把瑶尊，满斟醽醁。回首宫莲，夜深归院烛。",
            "comment": ""
        },
        {
            "title": "齐天乐",
            "content": "南楼月转银河曙，玉箫又吹梅早。鹦鹉沙晴，葡萄水暖，一缕燕香清袅。瑶池春透。想桃露霏霞，菊波沁晓。袍锦风流，御仙花带瑞虹绕。玉关人正未老。唤矶头黄鹤，岸巾谈笑。剑拂淮清，槊横楚黛，雨洗一川烟草。印黄似斗。看半砚蔷薇，满鞍杨柳。沙路归来，金貂蝉翼小。",
            "comment": ""
        },
        {
            "title": "南海",
            "content": "朅来南海上，人死乱如麻。腥浪拍心碎，飙风吹鬓华。一山还一水，无国又无家。男子千年志，吾生未有涯。",
            "comment": ""
        },
        {
            "title": "过零丁洋",
            "content": "辛苦遭逢起一经，干戈寥落四周星。山河破碎风飘絮，身世浮沉雨打萍。惶恐滩头说惶恐，零丁洋里叹零丁。人生自古谁无死，留取丹心照汗青。",
            "comment": "：①零丁洋：在今广东中山南的珠江口。文天祥于宋末帝赵昺祥兴元年（1278）十二月被元军所俘，囚于零丁洋的战船中，次年正月，元军都元帅张弘范攻打崖山，逼迫文天祥招降坚守崖山的宋军统帅张世杰。于是，文天祥写了这首诗。\r\n②“辛苦”句：追述早年身世及为官以来的种种辛苦。遭逢，遭遇到朝廷选拔；起一经，指因精通某一经籍而通过科举考试得官。文天祥在宋理宗宝祐四年（1256）以进士第一名及第。\r\n③干戈寥落：寥落意为冷清，稀稀落落。在此指宋元间的战事已经接近尾声。南宋亡于本年（1279），此时已无力反抗。四周星：周星即岁星，岁星十二年在天空循环一周，故又以周星惜指十二年。四周星即四十八年，文天祥作此诗时四十四岁，这里四周星用整数。旧注多以“四周星”为文天祥1275年应诏勤王以来的四年，其实本诗前两句应当合起来理解，是诗人对平生遭遇的回顾。\r\n④“山河”句：指国家局势和个人命运都已经难以挽回。\r\n⑤惶恐滩：在今江西万安县，水流湍急，为赣江十八滩之一。宋瑞宗景炎二年（1277），文天祥在江西空阬兵败，经惶恐滩退往福建。\r\n⑥“零丁”句：慨叹当前处境以及自己的孤军勇战、孤立无援。诗人被俘后，被囚禁于零丁洋的战船中。\r\n⑦汗青：史册。纸张发明之前，用竹简记事。制作竹简时，须用火烤去竹汗（水分），故称汗青。 | ：苦读经书，取得功名，从此遭遇坎坷不平，在兵荒马乱、荒凉冷落的战斗中，度过了四个年头。\r\n祖国河山支离破碎，像被狂风吹散的柳絮，一生动荡不安，像被风吹雨打飘泊不定的浮萍。\r\n在惶恐滩头曾说对国事的惶恐，在零丁洋上慨叹自己的孤苦伶仃。\r\n自古以来，人生在世谁能不死？只留下一颗对祖国的赤诚之心照耀史册。 | ：　　这是一首永垂千古的述志诗。诗的开头，回顾身世。意在暗示自己是久经磨炼，无论什么艰难困苦都无所畏惧。接着追述战斗生涯：在荒凉冷落的战争环境里，我度过了四年。把个人命运和国家兴亡联系在一起了。 \r\n　　三四句承上从国家和个人两个方面，继续抒写事态的发展和深沉的忧愤。这一联对仗工整，比喻贴切，真实反映了当时的社会现实和诗人的遭遇。国家民族的灾难，个人坎坷的经历，万般痛苦煎熬着诗人的情怀，使其言辞倍增凄楚。 \r\n　　五六句喟叹更深，以遭遇中的典型事件，再度展示诗人因国家覆灭和己遭危难而颤栗的痛苦心灵。结尾两句以磅礴的气势收敛全篇，写出了宁死不屈的壮烈誓词，意思是，自古以来，人生那有不死的呢？只要能留得这颗爱国忠心照耀在史册上就行了。 \r\n　　这句千古传诵的名言，是诗人用自己的鲜血和生命谱写的一曲理想人生的赞歌。全诗格调沉郁悲壮，浩然正气贯长虹，确是一首动天地、泣鬼神的伟大爱国主义诗篇。 | 【注释】[创作背景]此诗为文天祥《指南录》中的一篇，是其代表作之一。约作于祥兴二年（1279）──被元军俘获的第二年正月过零丁洋之时。元军元帅张弘范逼他写信招降南宋在海上坚持抵抗的张世杰时，他出示了此诗以明志节。 [内容评析]「辛苦遭逢起一经，干戈寥落四周星。」作者在面临生死关头，回忆一生，感慨万千。他抓住了两件大事，一是以明经入仕，二是「勤王」。以此两端起笔，极好地写出了当时的历史背景和个人心境。「干戈寥落」，是就国家整个局势而言。据《宋史》记载，朝廷徵天下兵，但像文天祥那样高举义旗为国捐躯者寥寥无几。作者用「干戈寥落」四字，暗含着对苟且偷生者的愤激，对投降派的谴责！ 如果说首联是从纵的方面追述，那么，颌联则是从横的方面渲染。「山河破碎风飘絮，身世浮沉雨打萍」，作者用凄凉的自然景象喻国事的衰微，极深切地表现了他的哀恸。亡国孤臣有如无根的浮萍漂泊在水上，无所依附，这际遇本来就够惨了。而作者再在「萍」上著「雨打」二字，就更显凄苦。这「身世浮沉」，概括了作者艰苦卓绝的斗争和坎坷不平的一生。本联对仗工整，比喻贴切，形像鲜明，感情挚烈，读之使人怆然！ 五六句紧承前意，进一步渲染生发。景炎二年（1277），文天祥的军队被元兵打败后，曾从皇恐滩一带撤退到福建。当时前临大海，后有追兵，如何闯过那九死一生的险境，转败为胜是他最忧虑、最惶悚不安的事情。而今军队溃败，身为俘虏，被押送过零丁洋，能不感到孤苦伶仃？这一联特别富有情味，「皇恐滩」与「零丁洋」两个带有感情色彩的地名自然相对，而又被作者运用来表现他昨日的「惶恐」与眼前的「零丁」，真可谓诗史上的绝唱！ 以上六句，作者把家国之恨、艰危困厄渲染到极至，哀怨之情汇聚为高潮，而尾联却一笔宕开：「人生自古谁无死，留取丹心照汗青！」以磅礴的气势、高亢的情调收束全篇，表现出他的民族气节和舍身取义的生死观。结尾的高妙，致使全篇由悲而壮，由郁而扬，形成一曲千古不朽的壮歌。 [难词注释]①零丁洋：在广东省珠江口。文天祥被俘后曾经此处，并做诗。②经：儒家的经典著述。汉代开始以明经取士。③四周星：四年的意思。从德硝元年（1275）正月文天祥以全部家产充当军费，响应朝廷号召「勤王」，至祥兴元年十二月在五坡岭战败被俘，正是四年时间。④皇恐滩：亦作惶恐滩，本名黄公滩，后以音近讹传。滩在江西万安县境赣江中。⑤汗青：史册。古代记事以竹简代纸。制简时须用火烤去竹汗（水份），称汗青。http://www.china10k.com/simp/history/5/55/55c/55c07/55c07031.htm"
        },
        {
            "title": "拜罗氏百岁母之明日主人举酒客张千载心赋诗",
            "content": "翠微三岛近，画阁五云横。春水鸥声滑，夕阳鸦背明。尊前持一笑，花下卧馀酲。曾见瑶池母，不为虚此生。",
            "comment": " | 【注释】原题：拜罗氏百岁母之明日主人举酒客张千载心赋诗某喜赞不自已见之趁韵"
        },
        {
            "title": "酹江月 驿中言别",
            "content": "水天空阔，恨东风、不借世间英物。蜀鸟吴花残照里，忍见荒城颓壁。铜雀春清，金人秋泪，此恨凭谁雪？　堂堂剑气，斗牛空认奇杰。那信江海余生，南行万里，属扁舟齐发。　正为鸥盟留醉眼，细看涛生云灭。　睨柱吞嬴，回旗走懿，千古冲冠发。　伴人无寐，秦淮应是孤月。",
            "comment": " | 【注释】邓剡和文天祥是同乡好友 。1278 年，文天祥抗元兵败，被俘为虏。次年邓剡拘押在一地，又一同被押解北上元都。到金陵时，邓剡因病留下，文天祥继续北上。临别之际，感触良多。邓剡作词赠天祥，为好友壮行。词中融汇亡国之痛和别友之情，如一首慷慨悲凉的歌，气贯长虹，将历史的一瞬，定格在这样一种镜头。亡国之痛是此词上片的主旋律 ，“水天空阔，恨东风不惜世间英物”，感叹金陵的水阔天空。“世间英物”，指的是文天祥。面对长江，不禁令人心思神往：长江险阻，能拒曹兵，为何不能拒元兵。英雄没有天的帮助 ，只能遭人怜惜。“东风”如此不公平，可恨之极。这两句，凌空而来，磅礴的气势之中，蕴含着无限悲痛 。随即引出许多感叹 。“蜀鸟吴花残照里，忍见荒城颓壁 ”，写金陵城中残垣断壁的惨象 。“蜀鸟”，指产于四川的杜鹃鸟 ，相传为蜀亡国之君杜宇的灵魂托身。在残阳夕照中听到这种鸟的叫声，令人顿觉特别感到凄切。“吴花”，即曾生长在吴国宫中的花，现在在残阳中开放，有过亡国之苦，好象也蒙上了一层惨淡的色彩。凄惨的景象，使人不忍目睹；蜀鸟的叫声，更叫人耳不忍闻。“铜雀春情，金人秋泪，此恨凭谁雪”？杜牧曾写有“东风不与周郎便 ，铜雀春深锁二乔”的诗句，这本是一个大胆的历史的假设 ，现在居然成了现实。借历史故事，描写江山易主的悲哀。三年前元军不是早把谢、全二太后掳去了么？“金人秋泪”典出自魏明帝时，曾派人到长安把汉朝建章宫前的铜人搬至洛阳，传说铜人在被拆卸时流下了眼泪 。但宋朝亡国，国亡数被迁移，此恨怎能消 。“堂堂剑气，斗牛空认奇杰”，宝剑是力量的象征 ，奇杰是胆略的化身，所向披靡。可如今，却空有精气上冲斗牛的宝剑和文天祥这样的奇杰了！对文天祥的失败，惋惜之情，溢于言表。词的上片情景交融。金陵风物是历代词人咏叹颇多的 。但此词把其作为感情的附着物融入感情之中，别有一番风韵 。蜀鸟、吴花、残垣断壁 ，是一种惨象，但表现了作者复杂的情感。下片主要写情，表达对文天祥的倾慕、期望和惜别之情。“那信江海余生，南行万里，属扁舟齐发。”颂扬文天祥与元人作斗争的胆略与勇气。几年前文天祥被元军扣留，乘机逃脱，绕道海上，历尽千辛万苦回到南方。正为鸥盟留醉眼，细看涛生云灭”。邓剡前面跳海未死 ，这次又病而求医 ，为的是“留醉眼”，等文天祥东山再起，再起复宋大业。“睨柱吞嬴，回旗走懿，千古冲冠发 ”，“睨柱吞嬴”，赵国丞相蔺相如身立秦庭，持璧睨柱，气吞秦王的那种气魄 ；“回旗走懿”指的是蜀国丞相诸葛亮死了以后还能把司马懿吓退的那种威严。用典故写出对文天祥的期望之情 。这自然是赞许，也是期望 。“ 伴人无寐，秦淮应是孤月。”最后再转到惜别上来 ，孤月意喻好友的分离、各人将形单影只了。我虽然因病不能随你北上 ，但将在一个又一个的不眠之夜中为你祈盼 。这句话虽然普遍 ，但朋友之情，家国之悲深蕴其中。这首词在艺术上的特色除了写情写景较为融洽之外，还用典颇多。借历史人物，抒发自己胸臆。各种历史人物都已出现，较好地完成了形象塑造。这首词用东坡居士词原韵。难度极大 ，但仍写得气冲斗牛，感人肺腑，盖因真情在其中耳。"
        },
        {
            "title": "扬子江",
            "content": "几日随风北海游，回从扬子大江头。臣心一片磁针石，不指南方不肯休。",
            "comment": " | 【注释】文天祥在赣州知州任上，以家产充军资，起兵抗元，入卫临安，不久任右丞相，赴元军谈判被扣留，拘押北行。后脱险南归，率兵抗击元军。景炎元年（1276），他在从南通往福州拥立端宗以力图恢复的途中，作《扬子江》一诗述志。景炎三年（1278），他因兵败被俘，坚持了四年的狱中斗争，终以不屈被害。"
        },
        {
            "title": "蚤秋",
            "content": "寒魄澹玄河，商飙慓明发。羁人坐环堵，壮士衣穿褐。晋陵谁复新，秦陵尚云秣。夫君百世心，患不在饥渴。",
            "comment": ""
        },
        {
            "title": "赠明脉萧信叔",
            "content": "枚乘擅七发，郭玉明四难。微言起沈痼，此道今漫漫。云何东海生，而乃绪真要。砉然以神遇，契彼镜经妙。我欲炊雕胡，俯凿菊水泉。寿彼方舆人，六气何由諐。",
            "comment": ""
        },
        {
            "title": "至扬州",
            "content": "既投古庙觅藜羹，三五樵夫不识名。僮子似知予梦恶，生柴烧火到天明。",
            "comment": ""
        },
        {
            "title": "至扬州",
            "content": "此庙何神三十郎，问郎行客忒琅珰。荒阶枕籍无人问，风露满堂清夜长。",
            "comment": ""
        },
        {
            "title": "赠萧巽斋",
            "content": "未有大挠书，先有伏羲易。古人尚卜筮，今人信命术。八卦与五行，皆自河图出。易中元有命，道一万事毕。卦义六十四，萧君得其一。江湖旅琐琐，谈命以巽入。人情爱委曲，喉舌嫌棘棘。言言依忠孝，君平意未失。我生独骯脏，动取无妄疾。是有命流行，谁陨复谁诎。安能从儿女，朝夕谈昵昵。若卦有人买，不妨君卖直。",
            "comment": ""
        },
        {
            "title": "自叹三首",
            "content": "疾病连三次，形容落九分。几成白宰相，谁识故将军。暗坐羞红日，闲眠想白云。苍苍竟何意，未肯丧斯文。",
            "comment": ""
        },
        {
            "title": "诸幕客第一百一十八",
            "content": "入幕未展才，辛苦在道路。回首一茫茫，风悲浮云去。",
            "comment": ""
        },
        {
            "title": "张秘撰汴第一百一十五",
            "content": "入幕旌旗动，挥翰绮绣扬。烟雾蒙玉质，斯人今则亡。",
            "comment": ""
        },
        {
            "title": "自叹",
            "content": "瑟瑟秋风悲，烈烈寒气骄。蒲柳先已零，松柏何后凋。天意重肃杀，造物无不销。强弱有异禀，忧患同一朝。惟有南山石，千载一岧峣。人苦不自足，空羡王子乔。",
            "comment": ""
        },
        {
            "title": "至扬州",
            "content": "吾戴吾头向广陵，仰天无告可怜生。争如负命投东海，犹会乘风近玉京。",
            "comment": ""
        },
        {
            "title": "赠镜斋徐相士",
            "content": "邹忌不如徐公美，引镜自窥得真是。门下食客才有求，昏昏便与妻妾比。徐家耳孙却不然，自名一镜京师市。世人无用看青铜，此君双眼明秋水。君以无求游公卿，勿令此镜生瑕滓。碟子大面何难知，从今光照二百里。",
            "comment": ""
        },
        {
            "title": "宗族第一百四十",
            "content": "西江接锦城，山阴一茅宇。宗族忍相遗，乾坤此深阻。",
            "comment": ""
        },
        {
            "title": "驻潮阳第七十二",
            "content": "寒城朝烟淡，江沫拥春沙。群盗乱豺虎，回首白日斜。",
            "comment": ""
        },
        {
            "title": "纸帐",
            "content": "纸帐白如雪，上有坐客影。一白不自由，黑光荡无定。人倦影已散，依然雪花莹。须臾秉烛眠，相忘心目静。",
            "comment": ""
        },
        {
            "title": "自叹",
            "content": "可怜大流落，白发鲁连翁。每夜瞻南斗，连年坐北风。三生遭际处，一死笑谈中。赢得千年在，丹心射碧空。",
            "comment": ""
        },
        {
            "title": "赠叶大明",
            "content": "大明标榜叶氏子，自称后村门下士。误言木吉孛为灾，后村曾发一笑来。其师流传说如此，宁知祸福乃不尔。犀腰貂首徒劳人，甘藜豢藿无苦辛。我生有命殊六六，木孛循环相起伏。袖中莫出将相图，尽洗旧学读吾书。",
            "comment": ""
        },
        {
            "title": "至扬州",
            "content": "戴星欲赴野人家，曙色纷纷路愈赊。仓卒只从山半住，颓垣上有白云遮。",
            "comment": ""
        },
        {
            "title": "赠拆字嗅衣相士",
            "content": "水水坎离紫阳怪，滑波皮骨长坡骇。解州得解解中胶，费家封铺同一解。唫字从金诗反穷，贝何为分田何同。黄绢幼妇我自乐，竹犬多事鸦鹤翁。",
            "comment": ""
        },
        {
            "title": "至扬州",
            "content": "路逢败屋作鸡栖，白屋荒荒鬼哭悲。袖有金钱无米籴，假饶有米亦无炊。",
            "comment": ""
        },
        {
            "title": "赠墨林曹大崧",
            "content": "巍峨幼妇碑，伶俜七步诗。又得墨林墨淋漓，凑作曹家三绝奇。",
            "comment": ""
        },
        {
            "title": "远游",
            "content": "黄河流活活，太行高巍巍。王屋山以东，百泉山以西。邹鲁盛文献，燕赵多雄姿。右摩泰山碑，左蹑函谷泥。郏鄏吊周公，曲阜拜宣尼。或登广武叹，或上北邙悲。平生几两屐，汗漫以为期。绝交天下士，要为男子奇。吴会偏王业，中原隔遗黎。安得与黄鹤，比翼天上飞。江河异风景，击楫感且欷。阳运遘百六，兴否俄推移。桑田变沧海，楚囚发孔悲。我本槛车客，为我解絷维。青蝇附天骥，万里相追随。人生尚行乐，矧复新相知。周道思下泉，王风怀黍离。富贵岂不愿，忧患那自持。人命危且浅，忽若朝露晞。长恐折我轴，中道欲差池。去我父母邦，我行且迟迟。听我远游曲，寄我长相思。",
            "comment": ""
        },
        {
            "title": "至福安第六十二",
            "content": "握节汉臣回，麻鞋见天子。感激动四极，壮士泪如雨。",
            "comment": ""
        },
        {
            "title": "赠刊图书萧文彬",
            "content": "苍籀书法祖，斯冰篆家豪。昔人锋在笔，今子锋在刀。收功棠豀金，不礼山中毛。囊锥脱颖出，镌崖齐天高。",
            "comment": ""
        },
        {
            "title": "赠刘矮跛相士",
            "content": "炼石为形，铿金为音。世方好圆，痴守方心。阴阳絪緼，人一气质。善恶之微，证于声色。意所欲发，虽吾不知。彼美子刘，洞其先几。骯脏难合，今世道病。如子所言，生禀已定。戆夫勇士，往往一偏。以视妾妇，岂不犹贤。洪范得三，二曰刚克。会其归其，好是正直。学问工夫，气质用微。汝能观形，安知其馀。子术已定，吾情已成。子执子术，吾安吾情。",
            "comment": ""
        },
        {
            "title": "赠金称",
            "content": "我有一丛篱下花，黄金满眼无人拾。夜看璇玑度玉衡，猿啼雨外青山湿。",
            "comment": ""
        },
        {
            "title": "赠龚豫轩数术",
            "content": "挟策考休微，巫甘迈何追。君亦布灵草，乃复探其微。载观河洛书，今也休明时。天高凤鸟翔，击拊遨以嬉。",
            "comment": ""
        },
        {
            "title": "重阳",
            "content": "江南秋色满梧桐，回首青山万事空。怕见镜中新白发，长将破帽裹西风。",
            "comment": ""
        },
        {
            "title": "赠余月心五首",
            "content": "月比于人历世多，才圆又缺几消磨。只因受用长生药，嗟尔死蛙如月何。",
            "comment": ""
        },
        {
            "title": "自叹三首",
            "content": "猛思身世事，四十七年无。鹤发俄然在，鸾飞久已殂。二儿化成土，六女掠为奴。只有南冠在，何妨是丈夫。",
            "comment": ""
        },
        {
            "title": "则堂",
            "content": "北入京城，贾馀庆迎逢卖国。既令学士降诏，俾天下州郡归附之。又各州付一省劄，惟枢密则堂、家先生铉翁于省劄上不肯押号。吴丞相坚号老儒，不能自持，一切惟贾馀庆之命，其愧则堂甚矣。程鹏飞见则堂不肯奉命，堂中作色，欲缚之去。则堂云中书省无缚执政之理，归私厅以待执，北竟不敢谁何。予在北，以忠义孤立，闻其事以自壮云。山河四塞旧瓯金，艺祖高宗实鉴临。一日尽将输敌手，何人卖国独甘心。中书堂帖下诸城，摇首庭中号独清。此后方知枢密事，从今北地转相惊。",
            "comment": ""
        },
        {
            "title": "重阳",
            "content": "飘零万里若为家，一夜西风吹鬓华。只有新诗题甲子，更无故旧对黄花。",
            "comment": ""
        },
        {
            "title": "真州杂赋",
            "content": "卖却私盐一舸回，天教壮士果安排。子胥流向江南去，我独他皇夜走淮。",
            "comment": ""
        },
        {
            "title": "赠许柏溪惟一",
            "content": "长风吹飞藿，蜻蛚吟野草。流光速代谢，兴怀令人老。游子中夜起，悠悠酣且歌。明月委清照，江湖秋涉多。岂无临淄鱼，亦有邯郸酒。怀古招王孙，登高重回首。",
            "comment": ""
        },
        {
            "title": "赠余月心五首",
            "content": "我生之辰月宿斗，如何谤誉由箕口。月明只合醒眼看，斗亦何须挹浆酒。",
            "comment": ""
        },
        {
            "title": "赠赵神眼",
            "content": "一条一褐髯如铁，神为秋水眼为月。欲从壶子觅三机，剑首终然吹一吷。",
            "comment": ""
        },
        {
            "title": "至扬州",
            "content": "且行且止正依违，彷佛长空曙影微。从者仓皇心绪急，各持议论泣牵衣。",
            "comment": ""
        },
        {
            "title": "赠余月心五首",
            "content": "月之所在谓之身，朝市山林几样人。静看一轮如此洁，莫将身著软红尘。",
            "comment": ""
        },
        {
            "title": "曾渊子第四十四",
            "content": "子负经济才，郁 陶抱长策。安得万里风，南图回羽翮。",
            "comment": ""
        },
        {
            "title": "元夕",
            "content": "灯火喧三市，衣冠宴九宸。金吾不禁夜，公子早行春。梦断青山远，愁侵白发新。燕山今夕月，清影伴孤臣。",
            "comment": ""
        },
        {
            "title": "葬无主墓碑",
            "content": "路逢一石碑，亭亭傲风雨。停骖彷佛看，云是无主墓。末书戊申岁，屈指九十秋。是时龙渡江，甲子恍一周。借问葬者谁，承平百世祖。亦有周馀民，战骨委黄土。太祖下江南，誓不戮一人。神孙再立国，天以报至仁。大河流血丹，屠毒谁之罪。潼关忽不守，皇皇依汴蔡。螳螂知捕蝉，不知黄雀来。今古有兴废，重为生人哀。",
            "comment": ""
        },
        {
            "title": "中原",
            "content": "中原方万里，明日是重阳。桑枣人家近，蓬蒿客路长。引弓虚射雁，失马为寻羊。见说今年旱，青青麦又秧。",
            "comment": ""
        },
        {
            "title": "至扬州",
            "content": "怅怅乾坤靡所之，平山风露夜何其。翁翁岂有甘心事，何故高楼鼓角悲。",
            "comment": ""
        },
        {
            "title": "即事",
            "content": "船只时閒锁，城孤日闭关。惊心常有马，极目柰无山。出路相传险，行囊愈觉悭。归心风絮乱，无柰一身闲。",
            "comment": ""
        },
        {
            "title": "送赵王宾三首",
            "content": "风流不比贺家狂，潇洒黄冠意更长。自有武夷溪九曲，鉴湖何必问君王。",
            "comment": ""
        },
        {
            "title": "张世杰第四十二",
            "content": "长风驾高浪，偃蹇龙虎姿。萧条犹在否，寒日出雾迟。",
            "comment": ""
        },
        {
            "title": "自叹三首",
            "content": "北辙更寒暑，南冠几晦冥。家山时入梦，妻子亦关情。惆怅心如失，崎岖命复轻。遭时命如此，薄分笑三生。",
            "comment": ""
        },
        {
            "title": "赠彭别峰太极数",
            "content": "手把先天已后书，当来一画本全无。白云山下泠泠水，自在人间太极图。",
            "comment": ""
        },
        {
            "title": "赠神目相士",
            "content": "道茂数遁甲，长房得役鬼。风鉴麻衣仙，地理青乌子。择术患不精。精义本无二。奇哉梦笔生，熊鱼掩前氏。",
            "comment": ""
        },
        {
            "title": "早起偶成",
            "content": "澹澹池光曙，沉沉野色秋。片云生北舍，只雁过南楼。有见皆成趣，无言总是愁。芭蕉夜来水，嚥罢自搔头。",
            "comment": ""
        },
        {
            "title": "至扬州",
            "content": "青衣山下汲荒泉，道遇腥风走不前。向晚归来号且哭，胡儿只为解腰缠。",
            "comment": ""
        },
        {
            "title": "邹处置第一百二十七",
            "content": "东郊暗长戟，死地脱斯须。庾公兴不浅，居然屈壮图。",
            "comment": ""
        },
        {
            "title": "早起偶成",
            "content": "江山如有意，天地可无秋。夜月冯驩铗，西风王粲楼。露蛩令我喜，烟草为谁愁。且醉杯中物，相看尚黑头。",
            "comment": ""
        },
        {
            "title": "自述",
            "content": "赤舄登黄道，朱旗上紫垣。有心扶日月，无力报乾坤。往事飞鸿渺，新愁落照昏。千年沧海上，精卫是吾魂。",
            "comment": ""
        },
        {
            "title": "赠黄生银河数",
            "content": "乘槎人从天上来，天上知有君平术。黄生能谈君平书，不知曾认支机石。",
            "comment": ""
        },
        {
            "title": "至扬州",
            "content": "樵夫偏念客途长，肯向城中为裹粮。晓指高沙移处泊，司徒庙下贾家庄。",
            "comment": ""
        },
        {
            "title": "周苍崖入吾山作图诗赠之",
            "content": "三生石上结因缘，袍笏横斜学米颠。渔父几忘山下路，仙人时访岭头船。乌猿白鹤无根树，淡月疏星一线天。为我醉呼添蒙澒，倦来平卧看云烟。",
            "comment": ""
        },
        {
            "title": "真州杂赋",
            "content": "十二男儿夜出关，晓来到处捉南冠。博浪力士犹难觅，要觅张良更是难。",
            "comment": ""
        },
        {
            "title": "送张宗甫兄弟楚观登舟赴湖北试",
            "content": "金螺晓气照人寒，手把天浆领佩环。夜有送鱼来赤壁，秋风吹雁发衡山。东南折处旗花见，牛女光中槎影还。见说青年文赋好，士龙一笑共云间。",
            "comment": ""
        },
        {
            "title": "赠杨樵隐应炎谈命",
            "content": "莘郊一介，尧舜君民。薇山二难，百世忠清。富春耕叟，涕洟云台。终南遁士，仕宦梯媒。是数公者，俱以隐名。木石一迹，霄渊异情。九华山人，卖樵江湖。请算世间，几种樵夫。",
            "comment": ""
        },
        {
            "title": "至扬州",
            "content": "海云渺渺楚天头，满路胡尘不自由。若使一朝俘上去，不如制命死扬州。",
            "comment": ""
        },
        {
            "title": "送行中斋三首",
            "content": "嗟予抱区区，畴昔同里闬。过从三十年，知心不知面。零落忽重逢，家亡市朝变。惸惸蹈海馀，踽踽南冠殿。剧谈泥涂际，握手鞍马倦。依依斯文意，苦恨十年晚。鲁仲偶不逢，随世本非愿。灵胥目未抉，端欲诣所见。及兹万里别，一夕肠百转。余生谅须臾，孤感横九县。庶几太尉事，万一中丞传。",
            "comment": ""
        },
        {
            "title": "镇江之战第十八",
            "content": "海胡舶千艘，肉食三十万。江平不肯流，到今有遗恨。",
            "comment": ""
        },
        {
            "title": "真州杂赋",
            "content": "公卿北去共低眉，世事兴亡付不知。不是谋归全赵璧，东南那个是男儿。",
            "comment": ""
        },
        {
            "title": "醉清湖上三日存叟独不在坐即席有怀",
            "content": "石鼎吟方透，瑶觞醉未阑。疏林花密缀，旧垒燕新安。春半湖山好，夜深江海寒。王孙隔芳草，初月正相看。",
            "comment": ""
        },
        {
            "title": "中秋",
            "content": "不教收骨瘴江边，驱向胡沙着去鞭。旧夺宫袍空独步，新食宫饭饱孤眠。客程恰与秋天半，人影何如月倍圆。犹是江南佳丽地，徘徊把酒看苍天。",
            "comment": ""
        },
        {
            "title": "至温州",
            "content": "晏岁着脚来东瓯，始觉坤轴东南浮。百川同归无异脉，有如天子朝诸侯。何年飞落两巨石，孤撑肮脏分江流。初疑炼失女娲手，又疑钓脱任公钩。冯夷海若不敢有，涌出精舍如莲舟。楼高百尺蜃吐气，塔耸双角龙昂头。蒲牢撞撞鼍坎坎，潮声滚滚风飕飕。沙高峰顶德门住，海门山上焦公留。长淮在望铁甕近，大浪不洗英雄愁。孰知隶古百粤地，今为礼乐衣冠州。池塘芳草年年绿，谢公胜事遗江楼。蓝田无颣蟾架夜，黄金作颗人家秋。客帆渺茫拂宸极，渔舠散漫轻凫鸥。丽天红日起初浴，五云扶上烟氛收。孤臣涕泗如此水，恨不从帝崆峒游。",
            "comment": ""
        },
        {
            "title": "赵倅昴发第四十六",
            "content": "风雷飒万里，大江动我前。青衿一惟悴，名与日月悬。",
            "comment": ""
        },
        {
            "title": "赠乐轩彭善之",
            "content": "吾家小黄溪，其间石甚巨。可写归来辞，可刻盘谷序。晋唐文章手，谁敢以自负。异时此重来，烦君作玉筹。",
            "comment": ""
        },
        {
            "title": "真州杂赋",
            "content": "便把长江作界河，负舟半夜泝烟波。明朝方觉田文去，追骑如云可柰何。",
            "comment": ""
        },
        {
            "title": "真州杂赋",
            "content": "聚观夹道卷红楼，夺得南朝一状头。将谓燕人骑屋看，而今马首向真州。",
            "comment": ""
        },
        {
            "title": "至真州第五十九",
            "content": "万里长江边，去国同目粲。青山意不尽，皇天照嗟叹。",
            "comment": ""
        },
        {
            "title": "赠刘矮跛相士",
            "content": "媻姗三尺躯，举止如不扬。瞻视照肝胆，音吐何琅琅。君看水中凫，不及鹤胫长。昔闻夔怜蚿，未闻一足僵。万物各自适，形色安足量。子言良有理，与子持酒浆。",
            "comment": ""
        },
        {
            "title": "赠闾丘相士",
            "content": "急流勇退识真臞，昔有麻衣拨地炉。我亦爱君云水趣，莫言雷雨趄江湖。",
            "comment": ""
        },
        {
            "title": "至扬州",
            "content": "昼阑万骑忽东行，鼠伏荒村命羽轻。隔壁但闻风雨过，人人顾影贺更生。",
            "comment": ""
        },
        {
            "title": "北海口",
            "content": "沧海人间别一天，只容渔父钓苍烟。而今蜃起楼台处，亦有北来蕃汉船。",
            "comment": ""
        },
        {
            "title": "山中即事",
            "content": "携壶藉草醉斜阳，白鹤飞来月下双。芦叶西风惊别浦，芭蕉夜雨隔疏窗。千年帝子朱帘梦，一曲仙人铁笛腔。若问山翁还瘦否，手持渔竹下寒江。",
            "comment": ""
        },
        {
            "title": "自淮归浙东第六十一",
            "content": "北走惊险难，十步一回首。碧海吹衣裳，挂席上南斗。",
            "comment": ""
        },
        {
            "title": "赠秘书王监丞",
            "content": "君不见秘书外监贺放翁，镜湖一曲高清风。又不见太子师傅两疏氏，东门祖帐罗群公。人生晚节良不易，颓波下下谁障东。使人知有在我者，二三君子为有功。我公金华山下住，赤松安期白云处。风骨细瘦真神仙，急流勇退不肯顾。我昔山中想风采，几回击节归田疏。适来追陪水苍佩，亲见辞归白云路。御笔擢公领蓬山，师表玉立东宫官。两年苦口一去字，未许鸥鹭从公闲。瑶池深深锁策府，玉皇宫阙侨其间。暂分赤符管下界，半空云气常往还。多少持麾辞上国，悠悠风尘见此客。莫作寻常太守看，疏贺以来伟人物。夜瞻婺女次舍中，一点光明射南极。公归眠食重调护，世道尚凭公气力。",
            "comment": ""
        },
        {
            "title": "赠魏山人",
            "content": "君不见而家直臣犯天怒，身死未寒碑已仆。又不见而家处士承天渥，闭门水竹以自乐。云仍妙参曾杨诀，谓余地宅谁优劣。小烦稳作子午针，灵于己则灵于人。",
            "comment": ""
        },
        {
            "title": "自叹",
            "content": "功业羞前辈，形骸感故吾。屡判嵇绍血，几无庆公须。落落惟心在，苍他有意无。江流总遗泪，何止失吞吴。",
            "comment": ""
        },
        {
            "title": "赠莆阳卓大著顺宁精舍三十韵",
            "content": "人生天地间，一死非细事。识破此条贯，八九分地位。赵岐图寿藏，杜牧拟墓志。祭文潜自撰，荷锸伶常醉。此等蜕浮生，见解已不易。齐物逍遥游，大抵蒙庄意，圣门有大法，学者必孔自。知生未了了，未到知死地。原始则返终，终始本一致。后来得西铭，精蕴发洙泗。吾体天地塞，吾气天地帅。一节非践形，终身莫继志。舜功禹顾养，参全颖锡类。伯奇令无违，申生恭不贰。圣贤当其生，无日不惴惴。彼岂不大观，何苦勤兴寐。吾顺苟不亏，吾宁始无愧。人而有所忝，旷达未足智。卓哉居士翁，方心不姿媚。蒙谗以去国，七年无怨怼。风雨三间茅，松楸接苍翠。斯丘亦乐哉，未老先位置。宇宙如许大，岂以为敝屣。当其归去来，致命聊自遂。天之生贤才，初意岂无为。民胞物同与，何莫非己累。君方仕于朝，名高贵所萃。乾坤父母身，方来日川至。西铭一篇书，顺事为大义。请君观我生，姑置末四字。",
            "comment": ""
        },
        {
            "title": "自叹",
            "content": "绿槐云影弄黄昏，月照牢愁半掩门。一片心如千片碎，十分须有二分存。沙边黄鹄长回首，江上杜鹃空断魂。竖子溷人漫不省，红缨白马意轩轩。",
            "comment": ""
        },
        {
            "title": "自叹",
            "content": "门掩牢愁白日过，不应老子坐婆娑。虽生得似无生好，欲死其如不死何。王蠋高风真可挹，鲁连大节岂容磨。东流不尽铜驼恨，四海悠悠总一波。",
            "comment": ""
        },
        {
            "title": "张云第一百一十一",
            "content": "痛愤寄所宣，四方服勇决。壮士敛精魂，里巷犹呜咽。",
            "comment": ""
        },
        {
            "title": "自叹",
            "content": "长安不可诣，何故会皋亭。倦鸟非无翼，神龟弗自灵。乾坤增感慨，身世付飘零。回首西湖晓，雨馀山更青。",
            "comment": ""
        },
        {
            "title": "明堂庆成诗",
            "content": "晓移天仗入思成，雨脚先驱御路清。虹影倒垂云气卷，日轮飞上衮衣明。韶音九奏真游格，酌献三行福酒顷。景命有开和未艾，万年孙子庆纯精。",
            "comment": ""
        },
        {
            "title": "至扬州",
            "content": "颠崖一陷落千寻，奴仆偏生负主心。饥火相煎疲欲绝，满山荒草晓沉沉。",
            "comment": ""
        },
        {
            "title": "至扬州",
            "content": "谯鼓咚咚入四更，行行三五入西城。隔壕喝问无人应，怕恐人来捉眼生。",
            "comment": ""
        },
        {
            "title": "真州杂赋",
            "content": "四十羲娥落虎狼，今朝骑马入真阳。山川莫道非吾土，一见衣冠是故乡。",
            "comment": ""
        },
        {
            "title": "至高沙",
            "content": "江南自好筑金台，何事风花堕向淮。若使两遭豺虎手，而今玉也有谁埋。",
            "comment": ""
        },
        {
            "title": "正月十三日",
            "content": "去年今日遁崖山，望见龙舟咫尺间。海上楼台俄已变，河阳车驾不须还。可怜羝乳烟横塞，空想鹃啼月掩关。人世流光忽如此，东风吹雪鬓毛班。",
            "comment": ""
        },
        {
            "title": "赠曾兰谷相士",
            "content": "许负眼，祢衡口。巧言甘，莠言丑。",
            "comment": ""
        },
        {
            "title": "祖逖",
            "content": "平生祖豫州，白首起大事。东门长啸儿，为逊一头地。何哉戴若思，中道奋螳臂。豪杰事垂成，今古为短气。",
            "comment": ""
        },
        {
            "title": "镇江",
            "content": "铁甕山河旧，金瓯宇宙非。昔随西日上，今见北军飞。豪杰非无志，功名自有机。中流怀士稚，风雨湿双扉。",
            "comment": ""
        },
        {
            "title": "至扬州",
            "content": "城上兜鍪按剑看，四郊胡骑绕团团。平生不解杨朱泣，到此方知进退难。",
            "comment": ""
        },
        {
            "title": "自述二首",
            "content": "当年嚼血渍铜驼，风气悠悠柰若何。汉贼已成千古恨，楚囚不觉二年过。古今咸道天骄子，老去忽如春梦婆。试把睢阳双庙看。只今事业愧蹉跎。",
            "comment": ""
        },
        {
            "title": "赠镜湖相士",
            "content": "五月五日扬子江心水，铸作道人双瞳子。吾面碟子大，安用镜照二百里。",
            "comment": ""
        },
        {
            "title": "赠舒片云",
            "content": "麻源谪仙人，嘘呵成阴阳。向来怀袖间，冉冉天孙裳。一夕大雷电，六丁下取将。仙人乘风来帝乡，又从肤寸起飞扬。仙术亦如此，天机神翕张。有时行浑天，周游十三万里强。往来仙驭不可韁，正恐问命人，望气蓬莱隔渺茫。",
            "comment": ""
        },
        {
            "title": "赠适庵册工",
            "content": "本是儒家子，学为方外事。此身恨凫短，有意求蝉蜕。犹留鼎馀药，还授人间世。从君卧山中，共谈弘景秘。",
            "comment": ""
        },
        {
            "title": "至燕城第九十八",
            "content": "百年不敢料，先后无丑好。绝境与谁同，飘泊南庭老。",
            "comment": ""
        },
        {
            "title": "赠南安黄梅峰",
            "content": "清浅风流圣得知，黄昏归鹤月来时。岭头更有高寒处，却是江南第一枝。",
            "comment": ""
        },
        {
            "title": "皂盖楼",
            "content": "一水楼台绕，半空图画开，蜗涎行薜荔，雀影上莓苔。碧落人千载，青山酒一杯。晚烟看不尽，待月却归来。",
            "comment": ""
        },
        {
            "title": "第一百六十六",
            "content": "惊风翻河叹，鹑首丽泥涂。吾衰将焉托，愁绝付摧枯。",
            "comment": ""
        },
        {
            "title": "张世杰第四十一",
            "content": "南国卷云水，黄金倾有无。蛟龙亦狼狈，反复乃须臾。",
            "comment": ""
        },
        {
            "title": "至扬州",
            "content": "飘零无绪叹途穷，搔首踟蹰日已中。何处人声似潮泝，黑云骤起满山风。",
            "comment": ""
        },
        {
            "title": "至南安军第七十八",
            "content": "短日行梅岭，天门郁嵯峨。江西万里船，归期无柰何。",
            "comment": ""
        },
        {
            "title": "至扬州",
            "content": "扫退蜣蜋枕败墙，一朝何止九回肠。睡馀扪虱沉沉坐，偏觉人间白昼长。",
            "comment": ""
        },
        {
            "title": "赠碧眼相士",
            "content": "苍苍垂天云，灵照行下土。秋江浸草木，鱼暇历可数。眉山老麻衣，偷入此阿堵。色界只点头，从人道吾瞽。",
            "comment": ""
        },
        {
            "title": "早起",
            "content": "晓日半窗红，邻鸡振翼雄。馀子贪慵睡，佳人理发蓬。未忘尘俗虑，那免是非攻。前山浑不见，笼翠雾烟中。",
            "comment": ""
        },
        {
            "title": "送赵王宾三首",
            "content": "萧然被褐不求知，归倚溪船理钓丝。却笑荆山空自售，未应有智不如葵。",
            "comment": ""
        },
        {
            "title": "赠拆字嗅衣相士",
            "content": "阿英薰蒸透肌理，不洁未蒙好西子。芙蓉浪中蔷薇水，苏合蜣蜋忘彼己。马嵬新袜钓新月，腥臊千年天地裂。是间曾著鼻孔麽，梅香窦臭无如何。",
            "comment": ""
        },
        {
            "title": "月夜",
            "content": "月到中天云划开，断桥幻出玉楼台。夜深一鹤掠舟过，疑是坡仙赤壁来。",
            "comment": ""
        },
        {
            "title": "自述二首",
            "content": "江南啼血送残春，漂泊风沙万里身。汉末固应多死士，周馀乃止一遗民。乍看须少疑非我，只要心存尚是人。坐拥牢愁书眼倦，土床伸脚任吾真。",
            "comment": ""
        },
        {
            "title": "竹花",
            "content": "黄家紫家斗魏姚，夷齐玉立青萧萧。便是人间小天地，不特水上作萍漂。",
            "comment": ""
        },
        {
            "title": "赠林碧鉴相士",
            "content": "咸阳宫中四尺镜，照人五臟何炯炯。桑田沧海千馀年，百炼依然化为矿。君从何处得此物，铸就双瞳敌秋月。向来照心今照形，不事澜翻三寸舌。远冲风雪肯我过，看来犹未深知我。我方簑笠立钓矶，万事浮云都勘破。噫嘻吁，只今神目鬼眼纷道途，暗中许负应卢胡。试问何如林家老碧鉴，不知天津桥上复有龙钟无。",
            "comment": ""
        },
        {
            "title": "自汶阳至郓",
            "content": "渺渺中原道，劳生叹百非。风雨吹打人，泥泞飞上衣。目力去天短，心事与时违。夫子昔相鲁，侵疆自齐归。",
            "comment": ""
        },
        {
            "title": "赠鉴湖相士",
            "content": "瘦竹凌风弄碧漪，山光云影共熹微。月黄昏里疏枝外，认取半天孤鹤飞。",
            "comment": ""
        },
        {
            "title": "自叹",
            "content": "草宿披宵露，松餐立晚风。乱离嗟我在，艰苦有谁同。祖逖关河志，程婴社稷功。身谋百年事，宇宙浩舞穷。",
            "comment": ""
        },
        {
            "title": "赠曾一轩",
            "content": "磨蝎之宫星见斗，簸之扬之箕有口。昌黎安身坡立命，谤毁平生无不有。我有斗度限所经，适然天尾来临丑。虽非终身事干涉，一年贝锦纷杂糅。吾家禄书成巨编，往往日者迷几先。惟有一轩曾正德，其说已在前五年。阴阳造化荡昼夜，世间利钝非偶然。未来不必更臆度，我自存我谓之天。",
            "comment": ""
        },
        {
            "title": "至扬州",
            "content": "路傍邂逅卖柴人，为说高沙可问津。此去侬家三十里，山坳聊可避风尘。",
            "comment": ""
        },
        {
            "title": "张元帅谓予国已亡矣杀身以忠谁复书之予谓商",
            "content": "高人名若浼，烈士死如归。智灭犹吞炭，商亡正采薇。岂因徼后福，其肯蹈危机。万古春秋义，悠悠双泪挥。",
            "comment": "【注释】原题：张元帅谓予国已亡矣杀身以忠谁复书之予谓商非不亡夷齐自不食周粟人臣自尽其心岂论书与不书为改容因成一诗"
        },
        {
            "title": "自遣",
            "content": "诗馀眠白日，饮后坐清风。万事乘除里，平生宠辱中。心无随境变，意自与天通。莫笑邯郸梦，惺惺更是空。",
            "comment": ""
        },
        {
            "title": "驻惠境第七十一",
            "content": "朱凤日威垂，罗浮展衰步。北风吹蒹葭，送此齿发暮。",
            "comment": ""
        },
        {
            "title": "重阳",
            "content": "万里飘零两鬓蓬，故乡秋色老梧桐。雁栖新月江湖满，燕别斜阳巷陌空。落叶何心定流水，黄花无主更西风。乾坤遗恨知多少，前日龙山如梦中。",
            "comment": ""
        },
        {
            "title": "赠刘忠朴",
            "content": "楹何为折剑何借，须肯为佛粪肯尝。马公布衾王公饭，石家锦障丁家香。忠邪佞邪两无定，一雕一璞异其性。忠朴先生躔法高，古今四者岂关命。五九六馀能善恶，铁算不是并州错。便从忠朴问如今，忠果谁忠朴谁朴。",
            "comment": ""
        },
        {
            "title": "赠余月心五首",
            "content": "子心月其明，子术星之数。为月诘众星，不知何以故。",
            "comment": ""
        },
        {
            "title": "筑房子歌",
            "content": "自予居狴犴，一室以自治。二年二大雨，地污实成池。圄人为我恻，畚土以筑之。筑之可二尺，宛然水中坻。初运朽壤来，臭秽恨莫追。掩鼻不可近，牛皂鸡于埘。须臾传黑坟，千杵鸣参差。但见如坻平，粪土不复疑。乃知天下事，不在论镃基。苟可掩耳目，臭腐夸神奇。世人所不辨，羊质而虎皮。大者莫不然，小者又何知。深居守我玄，默观道推移。何时蝉蜕去，忽与浊世违。",
            "comment": ""
        },
        {
            "title": "赠梅谷相士",
            "content": "当年寿阳额，春风点颜色。后来广平肠，冰雪峙气骨。世人识花面，识花还自浅。花有岁寒心，清贞坚百炼。君家在梅谷，自诡知梅熟。须得花性情，不假花头目。莫说和羹事，花被和羹累。突兀烟水村，我梅自林氏。",
            "comment": ""
        },
        {
            "title": "元日",
            "content": "惭愧云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。",
            "comment": ""
        },
        {
            "title": "至广州第七十七",
            "content": "南方瘴疠地，白马东北来。长城扫遗堞，泪落强徘徊。",
            "comment": ""
        },
        {
            "title": "赠涂内明",
            "content": "老云五色令人盲，面壁不视佛慧生。彼皆去眼绝人伪，孰知涂者出天成。有口能谈贵人命，有耳能听贵人声。此中一片光明藏，嗜欲浅处天机深。",
            "comment": ""
        },
        {
            "title": "赠萍乡道士",
            "content": "道上观行人，半似重相见。古云性相近，性岂不如面。万形本一性，万心方一殊。世固难绝圣，亦恐难绝愚。",
            "comment": ""
        },
        {
            "title": "赠尅择徐吉甫",
            "content": "东望会稽山，穆陵郁岧峣。卜壤藏剑履，伯也昭其劳。昔者游仙人，龙耳致君王。君家世其传，芳踵畴可量。青囊落君手，辩语如何河。寻云履高阜，汤汤俯长波。朔风渺天垂，万进草离离。安得结方轨，为君起遐思。",
            "comment": ""
        },
        {
            "title": "曾先生第一百三十六",
            "content": "江海日凄凉，贤圣尽萧索。西河共风味，顾步涕横落。",
            "comment": ""
        },
        {
            "title": "元夕",
            "content": "飘零竟如此，元夕几堪怜。南国张灯火，燕山沸管弦。相思云万里，剩看月三年。笑与东风道，浮生信偶然。",
            "comment": ""
        },
        {
            "title": "自叹",
            "content": "三年海峤拥貔貅，一日蹉跎白尽头。垓下雌雄羞故老，长安咫尺泣孤囚。鱼龙沸海地为泣，烟雨满山天也愁。万死小臣无足憾，荡阴谁共侍中游。",
            "comment": ""
        },
        {
            "title": "赠蜀医钟正甫",
            "content": "炎皇鉴从草，异种多西州。为君望岷峨，使我双泪流。向来秦越人，朝洛夕邯郸。子持鹊经来，自西亦徂南。江南有羁羽，岂不怀故营。何当同皇风，六气和且平。",
            "comment": ""
        },
        {
            "title": "赠余月心五首",
            "content": "一种黄州月，曹苏善恶几。吾矶连月钓，此月是邪非。",
            "comment": ""
        },
        {
            "title": "云端",
            "content": "半空夭矫起层台，传道刘安车马来。山上自晴山下雨，倚阑平立看风雷。",
            "comment": ""
        },
        {
            "title": "赠一壶天李日者",
            "content": "汝南市人眼，壶小天地大。谁知卖药翁，壶宽天地隘。李君血肉身，大化中一芥。天度三百馀，满腔粲蓍蔡。仙翁以过谪，长房以术败。造化多漏泄，鬼神争讶怪。君归视斯壶，口匏深覆盖。得钱且沽酒，日晚便罢卖。",
            "comment": ""
        },
        {
            "title": "竹间",
            "content": "倦来聊歇马，随分此青山。流水竹千个，清风沙一湾。乾坤醒醉里，身世有无间。客路真希绝，浮生半日闲。",
            "comment": ""
        },
        {
            "title": "早秋",
            "content": "只影飘零天一涯，千秋摇落欲何之。朝看带缓方嫌瘦，夜怯衾单始觉衰。眼里游从惊死别，梦中儿女慰生离。六朝无限江山在，搔首斜阳独立时。",
            "comment": ""
        },
        {
            "title": "至温州",
            "content": "万里风霜鬓已丝，飘零回首壮心悲。罗浮山下雪来未，扬子江心月照谁。只谓虎头非贵相，不图羝乳有归期。乘潮一到中川寺，暗读中兴第二碑。",
            "comment": ""
        },
        {
            "title": "至燕城第九十七",
            "content": "浩荡想幽冀，行行郡国遥。天寒落万里，回首向风飙。",
            "comment": ""
        },
        {
            "title": "赠桂岩杨相士",
            "content": "荣悴纷纷未可期，夕多未振已朝披。得刚难免于今世，行好须看有验时。萱昼堂前惟有母，槐阴庭下岂无儿。好官要做无难做，身后生前是两岐。",
            "comment": ""
        },
        {
            "title": "真州杂赋",
            "content": "我作朱金沙上游，诸君冠盖渡瓜洲。淮云一片不相隔，南北死生分路头。",
            "comment": ""
        },
        {
            "title": "元夕",
            "content": "南海观元夕，兹游古未曾。人间大竞渡，水上小烧灯。世事争强弱，人情尚废兴。孤臣腔血满，死不愧庐陵。",
            "comment": ""
        },
        {
            "title": "赠老庵廖希说",
            "content": "短屐平生几两穿，锦囊真得当家传。山中老去称庵主，天上将来说地仙。面皱不妨筋骨健，舌存何必齿牙全。金精深处苓堪饭，更住人间八百年。",
            "comment": ""
        },
        {
            "title": "邹处置第一百二十八",
            "content": "方当节钺用，不返旧征魂。凄凉馀部曲，发声为尔吞。",
            "comment": ""
        },
        {
            "title": "至扬州",
            "content": "问谁攫去橐中金，惮仆双双不可寻。折节从今交国士，死生一片岁寒心。",
            "comment": ""
        },
        {
            "title": "至燕城第九十六",
            "content": "往在西京时，胡星坠燕地。登临意惘然，千秋一拭泪。",
            "comment": ""
        },
        {
            "title": "赠月洲相士",
            "content": "月洲月眼阅人多，且道西州事若何。朱紫贵人皆好命，不知中有孔明麽。",
            "comment": ""
        },
        {
            "title": "重阳",
            "content": "风卷车尘弄晓寒，天涯流落寸心丹。去年醉与茱萸别，不把今年作健看。",
            "comment": ""
        },
        {
            "title": "赠刘可轩写真",
            "content": "燕颔鸢肩都易写，从前只道点睛难。近来阿堵君休问，灯下时将颊影看。",
            "comment": ""
        },
        {
            "title": "越王台",
            "content": "登临我向乱离来，落落千年一越台。春事暗随流水去，潮声空逐暮天回。烟横古道人行少，月堕荒村鬼哭哀。莫作楚囚愁绝看，旧家歌舞此衔杯。",
            "comment": ""
        },
        {
            "title": "召张世杰第十七",
            "content": "诏发西山将，熊虎亘阡陌。笳鼓凝皇情，佳气向金阙。",
            "comment": ""
        },
        {
            "title": "至吉州第八十",
            "content": "挂颿远色外，缅邈怀旧丘。江水风萧萧，乌啼满城头。",
            "comment": ""
        },
        {
            "title": "赠彭神机",
            "content": "挽强二石徒碌碌，学到穿杨精艺熟。百发百中无虚弦，百中一趺前功辱。彭君绝识透黄间，不师逢羿师珞琭。天度三百六十强，一算不容失正鹄。吾闻天机难语人，往来了了拈众镞。君姑藏用凝于神，矢口莫轻谈祸福。",
            "comment": ""
        },
        {
            "title": "赵大监时赏第一百一十九",
            "content": "豪杰贵勋业，宗支神翘后。平生白羽扇，欝结回我首。",
            "comment": ""
        },
        {
            "title": "至扬州",
            "content": "眼穿只候卖柴回，今日堡城门不开。籴米已无消息至，黄昏惆怅下山来。",
            "comment": ""
        },
        {
            "title": "张制置珏第五十一",
            "content": "气敌万人将，独在天一隅。向使国不亡，功业竟何如。",
            "comment": ""
        },
        {
            "title": "赠罗雪崖樵青",
            "content": "萧萧山下人，闭门衣裘单。春心动溪谷，晓起扪松看。",
            "comment": ""
        },
        {
            "title": "至扬州",
            "content": "苦作江头乞食翁，一层破庙五更风。眼前境界身何许，始悟人间万法空。",
            "comment": ""
        },
        {
            "title": "元日",
            "content": "惭愧疚云台客，飘零雪满毡。不图朱鸟影，犹见白蛇年。宫殿荒烟隔，门庭宿草连。乾坤自春色，回首一潸然。",
            "comment": ""
        },
        {
            "title": "赠周东卿画鱼",
            "content": "观君潇湘图，起我濠上心。短褐波涛旧，秋雨菰蒲深。",
            "comment": ""
        },
        {
            "title": "赠秋月叶相士",
            "content": "急流勇退神仙，跋蹩龙钟将相。借问华山山中，何似天津桥上。",
            "comment": ""
        },
        {
            "title": "保涿州三诗·涿鹿",
            "content": "我瞻涿鹿野，古来战蚩尤。轩辕此立极，玉帛朝诸侯。历历关河雁，随风鸣寒秋。迩来三千年，王气行幽州。",
            "comment": ""
        }
    ]
}