{
    "dynasty": "宋",
    "author": "冯时行",
    "poems": [
        {
            "title": "九日邀郭信可登龙鹤山",
            "content": "已脱青衫付酒家，请君含笑岸乌纱。百年行见星星发，一醉须还岁岁花。令甲许人休吏卒，峰峦邀客上烟霞。龙山故事依然在，莫把风流让孟嘉。",
            "comment": ""
        },
        {
            "title": "石漕生辰",
            "content": "梦断熊罴夜，祥呈馈鲤初。固应贤有后，谁谓庆无余。为国家相似，忧民子不如。符分四郡虎，金佩十年鱼。未补三公衮，聊分八使车。权衡公选格，陵阜富军储。阀阅名犹在，朝廷席已虚。称觞勤祝颂，二十考中书。",
            "comment": ""
        },
        {
            "title": "纸帐",
            "content": "野人抄溪苔，十幅围秋风。缺月窥我床，皎皎一室空。锦绣开华堂，坐挟不赏功。戮辱在其后，民然是樊笼。先生於此间，微吟和寒蛩。须臾寝不梦，觉来日升东。",
            "comment": ""
        },
        {
            "title": "送孙履道",
            "content": "平生心印久相传，出处穷通岂偶然。且把新诗斟别酒，莫将离恨恼衰年。步兵未必非奇士，太白惟知是谪仙。待我休官彭泽去，约君同老白云边。",
            "comment": ""
        },
        {
            "title": "布被",
            "content": "天地一指耳，笑付杯中春。蒙头布衾在，得失更勿论。前时曳竹杖，步过桑麻村。买费一千钱，十年度寒温。恭俭德之基，福谦有鬼神。未能行於人，敢不施诸身。",
            "comment": ""
        },
        {
            "title": "龙鹤祷雨",
            "content": "地灵丘壑邃，危路入紫烟。藤萝閟尺水，中有龙潜渊。青曦弄骄晖，绍兴丙辰年。嗷嗷周余民，生理谅难全。令尹谢不敏，来上天公笺。一念如丝芒，已斡造化权。夜半雷绕山，雨出山之巅。凌晨眺四郊，草木亦欣然。民载神之休，次谓令尹贤。贤则吾岂敢，庶逭失职愆。甲兵久不洗，风霾涨尘寰。兹事非神助，谁其荡腥膻。物极理必反，否泰如循环。刘龙傥有意，速起飞九天。",
            "comment": ""
        },
        {
            "title": "至日三首",
            "content": "太史书云日，周家纪历年。一樽供笑裹，五载客江边。城暗催春雨，山连作雪天。功名惊过隙，节物自推迁。",
            "comment": ""
        },
        {
            "title": "重阳登翠围亭亭废十年竹柏蓊然殊蔽远眼命寺",
            "content": "林樾失洗沐，丛灌老偃蹇。坐令轩豁地，雍穆成奥閫。千年李峨眉，孤调绝攀眉，孤调绝攀挽。径欲划君山，笑看湘水远。我来此亭上，造化阅舒卷。何堪浩荡意，郁郁仰若俯。兰蕙生当门，尚尔付锸畚。大材廓庙具，顾此何衮衮。石角砺霜斧，一斩三百本。图事欲大快，不复计小损。天地英气归，川原胜魂返。镜开水滟滟，龙转山蜿蜿。卧虹踏归市，融云护春垦。晴光荡芳酌，中筵舞蹲蹲。黄花压客帽，胡床秋风稳。万象竞参揖，相见一何晚。通寒有时运，明晦理相反。干戈天地闭，抚事切深悃。痛浇磈磊胸，不复效老阮。",
            "comment": "【注释】【原题】：重阳登翠围亭亭废十年竹柏蓊然殊蔽远眼命寺僧芟除剪伐屏翳豁开林峦杳霭殆丹山绝胜处也与同游分韵赋诗以老杜开林出远山为韵得远字"
        },
        {
            "title": "题岳阳楼",
            "content": "洞庭涵浸八百里，岳阳楼高跨湖尾。天空地迥豁疏襟，有客临风来徙倚。是时穷冬天气昏，惨淡愁杀湘君魂。层栏半落烟氛外，浩荡犹恐旋乾坤。异时清霄玉鉴白，空明月路飞仙客。明朝露华洗七泽，万顷寒光天一色。眼中未见此境好，他日扁舟吾未老。",
            "comment": ""
        },
        {
            "title": "清明",
            "content": "宝勒香轮簇柳阴，宦游清味独沈吟。野云未散山头暗，春水初生岸脚深。万里松涛寒食泪，十年萍梗故园心。狂风又卷残红去，飞落谁家无处寻。",
            "comment": ""
        },
        {
            "title": "题虎丘",
            "content": "海甸平无际，突阜如踞虎。杉松閟岩壑，殿阁焕藻黼。老眼凌云烟，吴会略可俯。昔游恍如昨，岁月不胜数。老矣惬重来，病倦喜欲愈。况复偕贤彦，清罅侑歌舞。高谈闻善谑，锦绣落英吐，篱菊粲佳节，山屐霁淫雨，蜀客万里外，艰虞棘肺腑。摧颓已无气，赖此作一鼓。却欲挽长江，快意洗天宇。且复置是事，秋风送归橹。",
            "comment": ""
        },
        {
            "title": "和李工部月夜",
            "content": "天地浑无滓，清光濯肺肝。倚风哦绝唱，想像见仙官。照我竹书冷，恋君银鬓寒。家山想同梦，倚玉夜阑干。",
            "comment": ""
        },
        {
            "title": "李彦泽紫云洞",
            "content": "玉帝侍臣紫云翁，帝嗔谪居跨鳌峰。年齿瞬息反帝所，空有衣冠藏山中。山中草木俱不同，紫云霏微气郁葱。风清月白岩穴空，翁犹被发乘虬龙。来从南箕驱长风，人间奔趋争追蹝。依稀可望不可从，披寻遗编三复重。舜庭丝匏间笙钟，呜呼翁兮终莫从，姑从遗编愈盲聋。",
            "comment": ""
        },
        {
            "title": "题涪陵杨彦广薰风亭",
            "content": "身世如浮云，百年一飘忽。古人事业在，已腐藁里骨。惜哉薰风亭，劲翰俨突兀。想当挥洒际，浩气涨溟渤。迄兹变故后，同好亦泯没。散帙落危睇，作亭焕新揭。超然盛德后，清芬念贻厥。亦闻爽垲地，山水皆秀发。旷荡敞遐眺，葱蒨罗翠樾。胜游集簪履，有酒备百罚。异时太真园，绛树山硉矹。吾其解烦鞅，长风卧烟筏。问津鸥鸟外，亭上散白发。飘飘揖薰风，解带脚不袜。咀嚼清冰圆，内洗肝肺渴。呜呼苍梧远，瑶琴久衰歇。於焉慰永怀，森森为披拂。耿耿入疏襟，更欲迟华月。",
            "comment": ""
        },
        {
            "title": "题苏庆嗣睡乐轩",
            "content": "六凿森剑戟，一枕寄华胥。睡觉既殊辙，睡兮真乐欤。达人蕴大观，方寸包太虚。忧乐两不知，寤寐常如如。昔也蝶栩栩，今焉周蘧蘧。而今我法中，无欠亦无余。以睡为乐邪，不睡宁非渠。然则此轩名，无乃滞一隅。苏子笑而应，斯岂真吾居。飘流阅世故，早觉心地初。今古一偃仰，天地一蘧庐。揭名聊尔尔，至言恐惊愚。",
            "comment": ""
        },
        {
            "title": "张公升挽诗",
            "content": "扫地绿覆牖，拨醅香绕墙。是非閒处少，日月醉中长。薤滴悲歌露，柯寒落叶霜。百年成底事，宿草任苍茫。",
            "comment": ""
        },
        {
            "title": "落花十绝",
            "content": "瘦筇随意步晴沙，困卧江头野老家。桃李盈门春寂寂，莺惊睡觉一床花。",
            "comment": ""
        },
        {
            "title": "稽古堂诗为曹应祥题",
            "content": "稽古堂前雨半天，蒙蒙山色思依然。几多心事催霜鬓，零落梅花又一年。",
            "comment": ""
        },
        {
            "title": "落花十绝",
            "content": "枝头日日候韶妍，百舌声中又隔年。莫道山翁无思绪，见人踏着便凄然。",
            "comment": ""
        },
        {
            "title": "题郭信可琴中趣轩",
            "content": "泠泠接吾耳，尘尔非真精。大音寂无响，瓦砾如雷鸣。古今滞迷妄，溜溜尘所萦。落叶随水去，颠风吹残英。道人了本源，超然契无生。销溶天所假，浩荡还空明。视听非耳目，况复求音声。竹木閟渔社，衡茅落初营。杖藜候晚收，曳履看春耕。无为万物逝，不言四时行。情尘泯绝处，大地皆{经纟换音}韺。渊明出醉语，能与此理并。见之偶一笑，呼儿署南荣。莫作如是观，吾轩本无名。",
            "comment": ""
        },
        {
            "title": "寄张昭度",
            "content": "知君多暇豫，山县少追胥。日晏未鸣鼓，夜分犹诵书。相思千里外，一见二年余。锦水连三峡。时通双鲤鱼。",
            "comment": ""
        },
        {
            "title": "郭信可索云溪诗懒未能作戏成此寄以自解",
            "content": "疏疏翠竹净江沙，远寄新诗物地夸。月径剩教添鬓雪，云溪日放长苔花。也知一决君无勇，岂是狂吟我欲赊。琴鹤今朝随小隐，诗篇明日寄烟霞。",
            "comment": ""
        },
        {
            "title": "中秋饮张仁甫家探韵得玉字",
            "content": "数日及中秋，迎月试新醁。清晖困屏翳，顽阴费驱逐。广座迷樽俎，高堂费灯烛。未用恤一眚，何妨纵百沃。见人如见月，张家呼小玉。",
            "comment": ""
        },
        {
            "title": "二月将半雨过花盛开二首",
            "content": "一年青春日无几，二月小雨花齐开。底事我禁愁思行，可能不近酒杯来。山青树树明於缬，江远村村烂作堆。老罢兴来须抖擞，自吟诗句自相催。",
            "comment": ""
        },
        {
            "title": "秋夜书事",
            "content": "灯暗文书隔縠罗，寒欹竹枕倦吟哦。本来无事消魂得，作意撩人奈雨何。二十五声秋点冷，百千万绪客愁多。海山寂宽应如此，琴自无弦一放歌。",
            "comment": ""
        },
        {
            "title": "送冯贯道赴行在二首",
            "content": "儒雅风流总不如，蒸髦久合下旌车。黄堂报政瓜初及，宣室倾贤席已虚。楚树迎船春去尽，吴莲傍桨雨收余。留连物色题诗裹，健步传呼有峻除。",
            "comment": ""
        },
        {
            "title": "落花十绝",
            "content": "万翠千红锦一张，春秋何处不芬芳。谁教无赖狂风雨，收作年华入鬓霜。",
            "comment": ""
        },
        {
            "title": "游峨眉",
            "content": "向来一纪登临意，白发颓龄才一至。阮哭穷途真可笑，孔小天下或如是。平生历览廓无碍，方称老怀疏不緻。安能却妆住云霄，更不婆娑下平地。",
            "comment": ""
        },
        {
            "title": "阳春曲",
            "content": "柳带抽春寒气浅，风光晓引春楼怨。关山行人久不归，鸾瘦舞腰双绶缓。锦书难寄北征鸿，归飞海燕翻晴空。芳菲韶景伴愁老，兰苑桃花落照红。",
            "comment": ""
        },
        {
            "title": "和何子应游西山",
            "content": "乘时休杖屦，胜概洗尘凡。屏障开苍壁，龙蛇拔老杉。水明花并倒，山叠玉相搀。卜筑公相可，吾当住翠岩。",
            "comment": ""
        },
        {
            "title": "至日三首",
            "content": "令节仍长至，公家放小休。愁城开六府，醉眼见千忧。梅萼含春小，云容带雨收。曦娥自来往，生理百年浮。",
            "comment": ""
        },
        {
            "title": "寓栖隐者僧舍读书",
            "content": "茅竹无钱结翠霞，归来栖止梵王家。夜窗听雨翻书叶，晓研凌霜注井花。已隔朱楼安管钥，独寻碧磵问津涯。芦帘纸帐门如水，兀坐蒲团事不赊。",
            "comment": ""
        },
        {
            "title": "与诸友同坐梅下月雾凄清风琴泠然不类人世各",
            "content": "月冷逼疏影，梅孤泛清光。儿曹窍孤竹，天风韵丝簧。相将二三子，中夜聊徜徉。泠泠白雪唱，滟滟碧霞觞。清绝非人境，浩荡真醉乡。飞花炯天星，坠叶呜瓦霜。歌放满空阔，神融接混茫。三山今何许，仙游谅荒唐。人间有逍遥，岂阻路且长。簪绂縻步武，得失煎肺肠。役役少至老，过问或未尝。以愚息我机，以学锄我荒。以文导我兴，以酒发我狂。使与风月亲，宁不荷彼苍。夜久梅影偏，月亦邻西冈。严风吹冠巾，白露沾衣裳。归欤掩关卧，枕上从羲皇。",
            "comment": "【注释】【原题】：与诸友同坐梅下月雾凄清风琴泠然不类人世各联三二语醉归卧南窗下明日徵所出语皆忘失不记因追赋古诗以补遗缺"
        },
        {
            "title": "虞美人",
            "content": "东君已了韶华媚。未快芳菲意。临居倾倒向荼。十万宝珠璎珞、带风垂。合欢翠玉新呈瑞。十日傍边醉。今年花好为谁开。欲寄一枝无处、觅阳台。",
            "comment": ""
        },
        {
            "title": "行遇小雨",
            "content": "小雨暗两岸，孤舟撑一篙。清同寒鹭迥，愁与暝云高。已判乱波色，时饶点鬓毛。三农有重赋，为汝喜如膏。",
            "comment": ""
        },
        {
            "title": "江行书事",
            "content": "扁舟如竹叶，块坐筋脉缓。起寻筇竹杖，散步午沙暖。石净困还坐，江绿污仍盥。山转孤渚没，岸落细路断。草色暝烟雾，花树见村畔。物象总相惬，欲遣诗句管。诗成自吟哦，两袖春风满。皛皛日欲暮，我行亦已懒。聊复唤疏蓬，叠骨作小款。范蠡定何人，得遂老萧散。我待功成后，此语正恐涎。径欲具蓑笠，烟雨随蛮蜑。",
            "comment": ""
        },
        {
            "title": "寄越州张子文待制二首",
            "content": "霜清玉洁紫微人，海水群飞蹭蹬频。首尾七年归剪拂，东西万里隔声尘。酒杯强遣愁中趣，药裹长随侵裹身。天远征鸿飞不到，登高极目更伤神。",
            "comment": ""
        },
        {
            "title": "题香积寺",
            "content": "拨草詹风日，招提重访寻。雪如将路断，云实助山深。密印传初祖，英国嗣少林。我来聊借榻，静夜听龙吟。",
            "comment": ""
        },
        {
            "title": "和郭信可秋夜有怀",
            "content": "又是山寒水绿秋，年华冉冉鬓边流。一声孤雁人千里，三点寒更月半楼。宦海浮生成底事，骚人彻骨是长愁。天空地迥凄凉夜，一曲商歌一掉头。",
            "comment": ""
        },
        {
            "title": "谢景濬卿东州名士未曾倾盖因僧悟策有诗寄余",
            "content": "客唱凌天路，僧传到野亭。人间闻誉处，句裹识仪形。学道荒文律，婴愁钝性灵。只如老瞽史，音节尚能听。",
            "comment": "【注释】【原题】：谢景濬卿东州名士未曾倾盖因僧悟策有诗寄余臭味不殊千里同契望风增感作诗写怀一首寄谢"
        },
        {
            "title": "春久不雨",
            "content": "老将百指寄耕田，雨不沾春重慨然。云染夕曛成返照，雾随山色化轻烟。王官扫廪徵丰岁，野史濡毫记有年。咄尔虬龙须早起，莫将乖懒滞重渊。",
            "comment": ""
        },
        {
            "title": "见雪",
            "content": "前日挥轻扇，今日御重衣。重衣御则已，仍惊朝雪飞。数峰起天末，练练生光辉。有如老大臣，正色立玉墀。风自山椒来，凛凛折我髭。马上久驻目，感此良惨凄。一昏复一晓，冉冉岁月移。忆昨大观初，我始垂髫儿。倏忽一弹指，面目生权奇。今朝天上雪，宛作山中姿。岂免三十年，侵我两鬓垂。况此甲马动，忧端宿肝脾。何当拨百忧，采采山中芝。一洗稻梁气，摄身凌霏微。春花与冬雪，俯视造化为。去去宜努力，所幸今未衰。",
            "comment": ""
        },
        {
            "title": "梦兰堂",
            "content": "小雨清尘淡烟晚。官柳殢花待暖。君愁入伤阙眼。芳草绿、断云归雁。酒重斟，须再劝。今夕近、明朝乍远。到时暗花飞乱。千里断肠春不管。",
            "comment": ""
        },
        {
            "title": "和陈舜弼中秋有感三首",
            "content": "人间八九不如意，独坐萧萧愁绝时。空有此心谁领会，知余明月是襟期。婆娑寒影不知老，呼吸清光能疗饥。今夕不妨休见面，旱苗须雨一深犁。",
            "comment": ""
        },
        {
            "title": "青玉案",
            "content": "年时江上垂杨路。信柱杖、穿云去。碧涧步虚声里度。疏林小寺，远山孤渚，独倚阑干处。别来无几春还暮。空记当时锦囊句。南北东西知几许。相思难寄，野航蓑笠，独钓巴江雨。",
            "comment": ""
        },
        {
            "title": "天仙子",
            "content": "风幸多情开得好。忍却吹教零落了。弄花衣上有馀香，春已老。枝头少。况又酒醒鶗鴂晓。一片初飞情已悄。可更如今纷不扫。年随流水去无踪，恨不了。愁不了。楼外远山眉样小。",
            "comment": ""
        },
        {
            "title": "游石龙偶成寺僧通首坐饱历丛林归老山故诗多",
            "content": "飞泉撼琳球，群山高崔嵬。中有古道场，紫烟笼观台。石门不施关，荣辱自不来。霜钟鸣万壑，日出山雾开。老僧挈筠篮，上山拾羹材。归煮南涧水，至味谢盐梅。食饱不下床，法身充九垓。破衲一甲子，云閒与徘徊。我欲吐情语，铭之古岩隈。云切戒多事，勿听龙作媒。为雨非不佳，世间多尘埃。预恐为雨罢，归来污苍苔。",
            "comment": "【注释】【原题】：游石龙偶成寺僧通首坐饱历丛林归老山故诗多及之"
        },
        {
            "title": "安清桐夜坐有怀",
            "content": "屋角锦树风飞扬，阴岑夜色凝清霜。结庵云窦谢尘俗，危然搔首忧偏长。背灯顾影空寂閴，亦复自怪何昂藏。人生百虑已大瘦，顾我耿耿无他肠。年来戎马暗河朔，宵旰十载烦吾皇。时将朝事问府主，藁街未见枭狼羊。我亦乾坤一穷士，痴心未肯老为郎。浩歌慷慨拟投笔，门外太白空煌煌。愿学北地傅介子，一节出斩楼兰王。",
            "comment": ""
        },
        {
            "title": "和郭信可苦寒曲一首",
            "content": "朔风吹沙边云黄，行人堕指鸟兽僵。鹔鹴裘弊醉何有，呼吸七气成冰霜。画堂绣幕围丝管，馥馥麝烟红吐暖。贫人尺布不可缝，夜长展转牛衣短。将军领戍山上山，劲弩折角刁斗寒。铁衣照雪夜如水，哀雁一声心欲死。年年官赐冬衣绢，妇女从军身不遍。来岁忍寒须努力，农家饥死无人织。",
            "comment": ""
        },
        {
            "title": "和食笋二首",
            "content": "麞牙鸭脚色相鲜，更遣逢迎酒圣贤。齐鲁大邦应自美，烟霞清兴岂相便。风神肯慢吹成竹，市老能教省直钱。早晚萧然文字饮，何须唤作地行仙。",
            "comment": ""
        },
        {
            "title": "友人惠酒殊佳用清光滑辣四字为韵以谢",
            "content": "苦怀茅屋底，夜归船轧轧。酒榼对鱼篮，照路燃藁秸。及门呼弟昆，长少常七八。酣肠如有神，造化不管辖。曷来久欠此，君乃饷甘清。大醉今复狂，醒来恐愁杀。",
            "comment": ""
        },
        {
            "title": "再和",
            "content": "煌煌六世学，兀兀门亦专。耕道宜有秋，而我适旱乾。疏鬓日月迈，破衣霜雪单。谁谓四海宽，已觉一饱难。失计堕簿领，署判手为酸。皇家挈天纲，昨下如纶言。冷眼看匠手，雌黄英俊间。华堂玉尘动，绣帘香鸭残。为国得一人，可使天下字。当时呼画师，我愧宁不然。策勋径投笔，守志甘抱关。渥洼万里心，束刍老厩闲。岂无苜蓿盘，可以羞晨餐。岂无芰荷衣，可以备祁寒。天地日莽苍，逢辰谅多艰。世既不吾与，不去良亦顽。摇摇故山心，长风动旌旃。君今门下士，良庄满人寰。与我各相去，何啻一小千。异时白云邸，仰君分酒钱。富贵无相忘，勿徒况永叹。",
            "comment": ""
        },
        {
            "title": "旅兴寄张惠之",
            "content": "始觉归耕晚，从谁话此情。但能安食息，敢复计声名。留滞烦书信，艰难愧友生。有怀悲不尽，归鸟暮云横。",
            "comment": ""
        },
        {
            "title": "索友有赓和",
            "content": "诗债迟迟不见还，只缘草赋动天颜。一挥可但难加点，三得何消更索斑。余力自知过我辈，新篇不合是君悭。风流来往无多日，肯与吾曹作两班。",
            "comment": ""
        },
        {
            "title": "策师南游过三峡见予求施以诗会余忧悲苦恼无",
            "content": "策骨寒瘦枯梅枝，梅花开时徵我诗。我诗悲瘁作无意，借梅代我陈其词。梅云最先得春意，桃花乱搀作佛事。千年冷落空自知，今日相看合何似。迦叶眼睛谁不有，先觉我当为上首。普令世界识春光，南枝待入瞿昙手。",
            "comment": "【注释】【原题】：策师南游过三峡见予求施以诗会余忧悲苦恼无意赋咏姑借梅为喻送行则无一字不著题此本分事不妨大亲切也策将安取绍兴十四年十二月一日"
        },
        {
            "title": "谢陈舜弼送丹荔",
            "content": "骊珠三百照倾箱，一一都全味色香。道远鹤觞齐骑驿，雨多龙伯护津梁。蠲烦已笑冰无味，过眼仍同玉有光。报贶无他空觅句，更惭诗骨谢凌霜。",
            "comment": ""
        },
        {
            "title": "南至即事",
            "content": "爱惜青秋预恐贫，岂堪时序过来频。待梅沽酒无多日，隔腊看春只并邻。俗薄连墙成异县，时难佳节是萧辰。望云还卜中兴日，溅泪乾坤一小臣。",
            "comment": ""
        },
        {
            "title": "乌栖曲",
            "content": "黄河吹风暗平川，东流之水清且澜。明月不如长年好，照我离离满秋前。明年此夜月还明，我是荆江云水人。劝君莫唱乌栖曲，千古悲凉鬼神哭。",
            "comment": ""
        },
        {
            "title": "出效以江路野梅香为韵得路字",
            "content": "居然麋鹿性，疏散疾已痼。杖策城东门，旷景引閒步。日正摇江影，春已暖沙路。疏梅忽相值，与我如有素。清芬煦严律，玉骨洗寒露。颇复动诗兴，况乃有酒户。与君嗅花饮，饮罢为花赋。揽此冰雪姿，裁作山间句。更得双南金，何逊似风度。夷融兴未惬，短景不少驻。呼僮扶步归，要折花无数。",
            "comment": ""
        },
        {
            "title": "游峨眉十一首",
            "content": "缅想如天远，由来路不赊。快穿灵运屐，径造普贤家。仰睇云霄远，回观锦绣华。老难持净戒，细细酌流霞。",
            "comment": ""
        },
        {
            "title": "送何子应二首",
            "content": "送客江头水渐生，客愁无那亦相缨。一离夔子真成别，欲过岑公且勿行。小舞清歌元有兴，绿杨青草正关情。背人归去春无赖，未害开怀斗酒兵。",
            "comment": ""
        },
        {
            "title": "舟中见月",
            "content": "濮上今秋月，於人大有情。银盘随水涌，素练截江横。岸阔天光近，舡虚夜月明。寒光迷上下，万里一心清。",
            "comment": ""
        },
        {
            "title": "送冯贯道赴行在二首",
            "content": "路入丹霄起柂初，峡山晴色曙烟疏。海深南斗临天阔，江合西川直帝居。禁漏深寒参佩玉，御炉香暖散衣裾。遥知三接承恩罢，日影参差转玉除。",
            "comment": ""
        },
        {
            "title": "酴醿",
            "content": "万仙同驾碧云翔，容与人间散异香。梅似前贤长隔世，酒真同气莫相忘。流莺梦断惊风雨，落月魂销映雪霜。春暖日长无一事，飞花片片倚胡床。",
            "comment": ""
        },
        {
            "title": "游东郊以园林无俗情为韵得情字二首",
            "content": "野寺日欲落，晚林烟自生。霞文明远水，鸦点背孤城。酒尽无閒酌，茶粗得老烹。归来喜不寐，濩落称余情。",
            "comment": ""
        },
        {
            "title": "题友人南北江山图",
            "content": "地廓秦山壮，天涵海甸宽。十年经眼处，万里入毫端。户牖开千嶂，风烟老一竿。已无圭组累，图画不空看。",
            "comment": ""
        },
        {
            "title": "中岩",
            "content": "旷绝无人境，超然乃真游。如何许世俗，踏破苍苔幽。我知大士心，月印千江秋。示迹盖偶尔，雨罢云亦收。层峦拥肺腑，修干骞龙虬。巉岩近恐坠，窈窕翠欲流。标指谅非月，索剑宁刻舟。倚杖听松风，聊为信宿留。",
            "comment": ""
        },
        {
            "title": "除夕",
            "content": "峡裹江山暮，愁边日月穷。酒浓新不饮，春近旧多慵。岁事横胸臆，年华入鬓蓬。明朝有王会，心与蜀江东。",
            "comment": ""
        },
        {
            "title": "寄题何子应金华书院",
            "content": "吾闻何月卿，逸气欲倾泻。词源浩班扬，诗律薄风雅。想初读书眼，坐阅灯几炧。土生贵适性，安得计用舍。青鞋踏九疑，丝絇远金马。飘然潇湘游，采芷动盈把。吁嗟既忧患，犹得营万瓦。我无茅一庐，劫劫思里社。",
            "comment": ""
        },
        {
            "title": "李花已尽再用前韵末章专属蒙景明资一笑也",
            "content": "向来风前见桃李，今日纷纷落风尾。老人於花亦何有，不用天公事嗔喜。漫天高跨风力长，更飞急雨湔余香。雪儿歌底踏舞马，燕子泥边随滥觞。明妆皎皎争前列，触手还羞疑不洁。芳菲已断阳台梦，只有消烦嚼冰雪。明年祢应花更奇，岂无方略留春辉。欲作短章凭阿素，只待西邻之子归。",
            "comment": ""
        },
        {
            "title": "天华寺亭二首",
            "content": "一亭开浩荡，千载纳幽閒。日色射丹巘，秋姿凝翠鬟。人家屏上见，鹭点镜中还。冷宦惊人眼，无妨饱看山。",
            "comment": ""
        },
        {
            "title": "寄魏相之",
            "content": "胡尘涨中州，大雅欲陵替。遮眼惟甲兵，开口无丁字。君从何方来，落落清庙器。岂觅佳吏部，惠然枉轮驷。快语真起人，坐久益宏肆。复归磨破瓦，自写锦囊秘。敲门遣长须，恍若明星坠。意远出寥廓，沈谢堪叔季。昔人重勋业，文章乃余事。当其困湮沦，慷慨动幽思。旧筐傥好在，万代作清吹。听君发余论，堂堂蕴经济。贾生求属国，居然不自试。飘飘云雨峡，风沙正翠悴。老聃柱下史，庄周漆园吏。鸿鹄千里心，蹭蹬戢远翅。平生有笔砚，艰难不相弃。得失与忧乐，付此一游戏。举手忽盈纸，不知老将至。达士要如此，何必苦酸鼻。凌江我二友，大非俗士比。与君共朝夕，可以忘世味。嗟我谋生拙，汩汩耗元气。相逢思共载，羁绁但长喟。别后有新诗，莫忘情所寄。一瓢落清江，顷刻荷清赐。一饮一再读，一篇为一醉。",
            "comment": ""
        },
        {
            "title": "雨中书事",
            "content": "昨夜风吹茅苇纷，今朝急雨洗崖痕。山山霞没江喧枕，树树鸠鸣云到门。隐几真心开暝照，繙书老膝痹危蹲。山居染得疏慵病，无复功名皓首论。",
            "comment": ""
        },
        {
            "title": "责睡魔",
            "content": "绿阴满门春已还，黄鹂门外犹绵蛮。萧萧冷官无一事，高斋搔首兀痴顽。睡魔袭我意萧散，直来眉睫扬神奸。须臾爽气溷尘俗，双眸瞑眩那能{左间右见}。弥明未断口头句，鼻息如寄雷车间。梦魂恍恍何所适，飘飘寥廓辞跻攀。松风拂足云生腋，深穷月窟超人寰。更寻织女支机石，天河西户声潺湲。无何有客乘晚兴，剥剥啄啄敲柴关。惊回清风枕簟冷，赤霞夹日崆峒山。一日废书强舌本，萌生鄙吝劳清删。谩学昌黎送穷术，挥毫加点文烂斑。睡魔凭物对我语，劝我停手开愤颜。自言宇宙若非我，人生俄顷无休閒。",
            "comment": ""
        },
        {
            "title": "谢益仲惠黄鸡苦笋新茶三物书意勤渠欲索鄙制",
            "content": "明月山中谢惠连，远将何物饷柴门。仙归碧落鸡遗种，龙入丹渊竹有孙。欲索风骚供咏味，仍分雪乳涤蒙昏。殷勤雅意知何报，待把禅宗与细纶。",
            "comment": "【注释】【原题】：谢益仲惠黄鸡苦笋新茶三物书意勤渠欲索鄙制仍首赞仆之谈咏颇窥玄窟以诗谢之"
        },
        {
            "title": "同王公佩和老杜韵",
            "content": "敝屋甫环堵，此君忧面墙。当窗蔽寒绿，入坐荐清凉。客咏閟余响，佛薰留散香。老成看气骨，霜雪表灵长。",
            "comment": ""
        },
        {
            "title": "代简寄壁山诸友慈洞砚",
            "content": "闻道诸郎长似林，临池已遣学山阴。信传鸿翼兼双砚，物比鹅毛表寸心。书札总无缘懒病，襟怀堪寄有孤吟。归装准拟随春色，岁酒须留待细斟。",
            "comment": ""
        },
        {
            "title": "和王祖文",
            "content": "河东河北塞烟长，谁作今年一苇航。已见五龙思自奋，似闻两虎却相伤。麟台君有青云路，蜗舍吾其白首郎。忧国忧家连梦寐，端知不复有他肠。",
            "comment": ""
        },
        {
            "title": "再登岳阳楼",
            "content": "楼高临迥渚，天阔上丹梯。云尽树不去，水平天更低。江湖分去住，吴楚亘东西。遐瞩宽幽抱，愁多望转迷。",
            "comment": ""
        },
        {
            "title": "绍兴六年十月六日同信可舜弼进道谒隐甫值渠",
            "content": "画山画骨更画魂，范宽此中高出群。君家八幅老笔墨，百年古箧铺香芸。我来日出挂东壁，苍崖落雪飞纷纷。寒鸟不动空无尘，荡荡晴天开四垠。终南太华入霄汉，秀色千里填河汾。想当盘礴未画时，天地开辟云中君。长鲸吸川欲酣醺，疾起信手驱风云。须臾却立万岭下，援笔往往齿没龈。平生爱山在梦寐，行年四十老更文。摩挲岩壑重感叹，径欲杖履从麋{上鹿下困}。画龙傥有真龙至，归即到山非浪云。列仙之儒恐邂逅，烟霞芝朮应平分。",
            "comment": "【注释】【原题】：绍兴六年十月六日同信可舜弼进道谒隐甫值渠晒画於中庭遂得纵观中间不无可人意独范宽雪山八幅超然绝群令人意象肃如真得脱身归岩壑间者请赋诗以知君重毫素为韵得君字"
        },
        {
            "title": "玉楼春",
            "content": "杏花微露春犹浅。春浅愁浓愁送远。山拖馀翠断行踪，细雨疏烟迷望眼。暮云浓处轻吹散。往事时时心上见。不禁慵瘦倚东风，燕子双双花片片。",
            "comment": ""
        },
        {
            "title": "云岩",
            "content": "枞阳之阳羌庐峰，千岩万壑云蒙蒙。仙人往往游其中，安期羡门乔与松。天或使之为扃封，咫尺象外不可通。我昔杖履秋将穷，洞宫萧森还遽匆。至今魂梦江南东，闻君斸石苍崖穹。下燕众客幽襟同，君真庶几羌俗翁。作诗疾驱勤仆僮，斩薙荟蔚烦祝融。木章竹个群巅空，要使恢廓无蔽蒙。指麾八极呼云风，坐与九江争俊雄。当有骑鹤来遐冲，与君论道如崆峒。去之勿疑求大功，慎勿顾此杉楠枫。",
            "comment": ""
        },
        {
            "title": "石孝立挽词",
            "content": "斯人已矣舟移壑，惆怅九原谁可作。灵光长与孤月孤，幻化偶随落叶落。人间好事平生有，留得芬香传万口。杨侯宅畔蜀江边，霜立梅花醉哀酒。伯仲如林吾所爱，俯仰十年无一在。鬓边日月去如飞，老怀不待秋风悲。",
            "comment": ""
        },
        {
            "title": "题蔡云叟山居",
            "content": "茅屋依云晚未收，一门山色倚寒流。戏檐黄雀惊弹剑，饮水鸟猿看放钩。醉卧落霞斜枕手，高吟晚日更昂头。朝廷莫问安边策，人在深山笑五侯。",
            "comment": ""
        },
        {
            "title": "宿石洞峡",
            "content": "五十七年来往处，扁舟几系乱云边。江山寂寂浑无恙，鬓发丝丝也可怜。水背黄牛吞七泽，杯翻白鹤过群仙。差池世故浑如此，底事长歌亦浩然。",
            "comment": ""
        },
        {
            "title": "再和",
            "content": "人言不饮酒，神形不相亲。我云不游山，足挛不可伸。径须向泉石，抖擞人我尘。况复山林姿，岂类轩冕人。出门见四野，便有羲皇淳。昔游颇有得，已事犹可循。异时春开阴，晴霁如秋旻。肴簌粗提携，不必皆奇珍。客居我贫者，尚能乞诸邻。相与临小轩，眼界浩无垠。水绕拖长带，山来趋小臣。轩前耸朱凤，曾是栖群真。飘游邈何许，迹可访遗民。吾徒况健步，人扶必怒嗔。频行当导引，能除体不仁。想当闻此约，喜见颜津津。必不类世俗，咫尺小参辰。鸟语听妙转，草软藉芳茵。信宿得苏李，良会如荀陈。翻思尘土中，旦暮走踆踆。有如对酸醯，未啜已深颦。放意宽衰飒，收机入混沦。尚欲挈妻子，终焉老西岷。或饮东入海，披发谢冠巾。况兹一日游，暂令耳目新。於事竟何补，在已徒自辛。骑马事干谒，汩汩穷昏晨。不如且行乐，一笑酬中春。",
            "comment": ""
        },
        {
            "title": "溪上望居人有感",
            "content": "溪上居人三两家，竹篱斜插倚蒹葭。清流日暖鱼飞浪，静渚轻烟鸟印沙。脍落霜刀分采缕，酒倾玉碗泛琼花。因思故国园林约，默数归期定不赊。",
            "comment": ""
        },
        {
            "title": "题黄氏所居",
            "content": "环翠五六里，深藏三四家。风高鸣雁序，春暖茁兰芽。门苍分楠直，溪流带竹斜。我来风雪晓，倚杖看梅花。",
            "comment": ""
        },
        {
            "title": "游白鹤山",
            "content": "草树烟云满眼秋，长河横岭共悠悠。觅归未得登临怯，与世相违俯仰愁。万里音书无过雁，百年心事倚危楼。西风早晚催征驭，却向青衣江上游。",
            "comment": ""
        },
        {
            "title": "题泸南石洲滩",
            "content": "云间依约起楼台，江上遥观眼豁开。初谓僧房有钟磬，那知人户半蒿莱。一生梦幻本如此，过眼浮云安在哉。独倚斜阳吊今古，乱鸦飞处一舟回。",
            "comment": ""
        },
        {
            "title": "题村居",
            "content": "荆棘丛中少避锋，归来袖手十春冬。茅檐去市远更远，樵路入山重复重。云与好閒长作伴，虎知闻道亦相容。浊醪寄酿枯松腹，夜醉南山最上峰。",
            "comment": ""
        },
        {
            "title": "忆渊明二首",
            "content": "五音不害道，其如哇淫何。聊以写我心，素琴时按摩。澹泊有妙意，岂忧焚天和。贤哉等溟鸿，竟免婴祸罗。",
            "comment": ""
        },
        {
            "title": "楚甸江头望雪晴二首",
            "content": "岁暮风欺客，天开日解围。雪消无奈白，云细不禁飞。目尽江无尽，吾归雁亦归。晓来清彻骨，尘物污人衣。",
            "comment": ""
        },
        {
            "title": "题杨氏清福亭",
            "content": "几年濒江种松竹，郁郁葱葱蔽江曲。犹有杨侯旧子孙，更结高亭贮寒绿。东家杀赋印铸金，西家言事腰胯玉。一樽径醉我不知，不待招呼风月足。有客胸中抱经济，才高正患功名促。閒为清福非吾事，乞与此亭作佳目。主人再拜不敢让，愿作閒人老林麓。江平酒熟夜收钓，鸭肥稻香朝坦腹。此时寄语恶长官，勿遣追胥骇僮仆。",
            "comment": ""
        },
        {
            "title": "游东郊以园林无俗情为韵得情字二首",
            "content": "散漫藤萝外，飘然猿鹤情。云山如有旧，草木半无名。隔竹寺幡出，前村砧杵鸣。乾坤清绝地，犹觉是升平。",
            "comment": ""
        },
        {
            "title": "赠李西台",
            "content": "潇湘浓碧浸青天，千里人家接楚田。惜别正当归雁后，相思无奈落花前。江楼閒上云藏树，野渡初回月满船。看著行春驱五马，丝丝垂柳拂长鞭。",
            "comment": ""
        },
        {
            "title": "寄越州张子文待制二首",
            "content": "风尘绵邈想怀家，为报平安向海涯。婿旧能诗鸣晓雁，儿初弄笔抹秋鸦。陶张蹇石真心腹，王蔡韦侯比辅车。更有梁山何小隐，要乘春涨别金华。",
            "comment": ""
        },
        {
            "title": "至日读庄子",
            "content": "世路频时节，山城暗夕烟。酒先回暖律，梅自断残年。日月长江水，功名小井天。如何割幽抱，更与问虚玄。",
            "comment": ""
        },
        {
            "title": "二月将半雨过花盛开二首",
            "content": "最怜半见或不见，更惜欲开犹未开。树远祗疑随水去，枝低还似傍人来。不堪小蕊樽前落，可忍残红砌下堆。著尽工夫春自去，不须风雨恶相催。",
            "comment": ""
        },
        {
            "title": "阻雪",
            "content": "朔风飘正急，客况老难禁。问路迷南北，携筇探浅深。地惊盈尺许，杯喜十分斟。梅蕊如相识，暗香何处寻。",
            "comment": ""
        },
        {
            "title": "送冯献道运使得岸字",
            "content": "蜀江滟新肥，送客上霄汉。别怀老易感，醉帻狂更岸。春暄鼓气全，风软帆力半。青云随步履，紫气郁几案。清明锁积阴，当阳盛熙旦。群奸付严科，四海归睿断。君行此其时，国光炳大观。况乃济时须，礧砢真巨干。举杯酬拖尾，为赋鹿鸣乱。云从动岩穴，起我病痯痯。沟壑未填委，胡为甘屏窜。日边多故人，为我致此段。",
            "comment": ""
        },
        {
            "title": "题毛祖房屋壁",
            "content": "卜筑缙云山下村，缙云山色青满门。承当春色花成段，领略朋簪酒满樽。尽去机关驯虎豹，略推恺悌赦鸡豚。要知余庆须弥远，堂上森然见子孙。",
            "comment": ""
        },
        {
            "title": "竹枕",
            "content": "无节青琅玕，葛陂化龙余。可以奉君子，不惮捐其躯。幽人饱藜苋，总以饫膏腴。食罢掩关卧，鼻息溪云敷。斗升乞西江，碌碌愧非夫。五友平生欢，相从归故庐。",
            "comment": ""
        },
        {
            "title": "游宝莲寺分韵得尘字",
            "content": "路出青山近，招提更可人。清心钟磬响，远迹簿书尘。晚日池边迥，秋风杖履亲。频来一樽酒，不畏老僧嗔。",
            "comment": ""
        },
        {
            "title": "题綦母氏孝友堂诗",
            "content": "高堂丽丹雘，燕衎谢伯隘。揭名屏物色，所取一何迈。艰难丕平后，南陔日废坏。借锄记父恩，紾臂饱兄嘬。惟君肖古先，学识洞源派。尊承天伦重，愧赧绝纤芥。遥遥曾闵心，千载知勉励。雍穆粹闺閫，里闬消螫虿。培植诞嘉种，芟蕴殄莠稗。善积庆自余，福履可不卦。斯堂寄丹抱，永焕曾玄戒。白华粲堂下，紫荆老不杀。吁嗟嗣芳烈，世世勿剪拜。感激自成诗，漫往致壁疥。",
            "comment": ""
        },
        {
            "title": "夔州抚属陈行之座上作",
            "content": "云细不成雨，虚从万里还。卸帆逢故旧，把手话间关。酒浊消千虑，春新见一斑。便须开口笑，白发不胜删。",
            "comment": ""
        },
        {
            "title": "题汉初东岩",
            "content": "疏官寂寂解行衣，脱木萧萧立翠微。江带暝烟随意曲，鸟翻落日向人归。",
            "comment": ""
        },
        {
            "title": "句",
            "content": "妾身在代不如意，汉中胡中俱断肠。",
            "comment": ""
        },
        {
            "title": "云安下岩二首",
            "content": "系缆江沙静，杖藜岩谷春。花依竹色好，草入涨痕新。占笋苔初破，尝梅客遽颦。篙师勿槌鼓，幽兴苦留人。",
            "comment": ""
        },
        {
            "title": "和张仁甫李花韵",
            "content": "江头谁家千树李，影落清江彻江尾。风吹扁舟到花下，花间啁啾亦欣喜。瑶林成径千步长，花光烛天天半香。恍如坐我群玉府，飞琼酌劝青霞觞。胜事此游难具列，照映肝肠尽明洁。老怀已戒语作绮，新诗向拟风回雪。东家西邻诗更奇。一时共借花光辉。更须妙索留春句，无使花飞春告归。",
            "comment": ""
        },
        {
            "title": "忆渊明二首",
            "content": "晨策东篱路，煌煌寒菊英。我岂无他人，底事忆渊明。忘言会诸理，扫尽世俗情。悠然见南山，此意谁与评。",
            "comment": ""
        },
        {
            "title": "将之沪南",
            "content": "几年落魄剑南州，重入蛮乡觅旧游。十驿出城难夙驾，一生浪迹愧虚舟。家留异县怀亲老，梦绕沧洲恐鬓秋。白马鸣寒如何问，此身端复谢沈浮。",
            "comment": ""
        },
        {
            "title": "山居",
            "content": "溪带三弓地，山开一盖天。茅檐低没雾，藤路细迷悬。恶草翻新耨，狞彪突旧穿。争鸡喧臂膊，静鹭立挛拳。翠著衣襟湿，岚薰草树鲜。老夫甘废弃，末路寄沈绵。水出桃源俗，人来谷口贤。心期如水冷，世事绝风传。瘠瘵高眠稳，疏慵入静便。酒缸开半熟，茶饼索新煎。温饱无余事，安閒得剩年。胜游欣此始，妄想置从前。出处非吾浪，乘除计亦全。况因心地静，粗了佛家缘。零落余生在，宁无火裹莲。",
            "comment": ""
        },
        {
            "title": "自开江归依山结茅以居偶成长句",
            "content": "酒腐於爵肉腐俎，担石之储我何有。陆居无屋江无船。谁人乞与买山钱。大梁千里森寒玉，琼茅桂栋营山麓。云涵雨沐谢天公，苦为贫人养黄犊。秋衣更续溪芙蓉，蝉腹龟肠欲御风。戏遣冰怀搜老语，食无烟火更玲珑。铜臭钱鸣总无恶，更换清贫终不诺。浊不能堪饥可忍，木强须撩天一哂。",
            "comment": ""
        },
        {
            "title": "正月二十日上山庄二月晦日归不见花",
            "content": "山巑屼，立屏幛。山上无花不见春，下山花落空惆怅。嫣香空后芳草萌，芳草萋萋愁更生。子规啼血不见花，春又别我天之涯。",
            "comment": ""
        },
        {
            "title": "西山一首",
            "content": "有客徵清赏，携筇上翠微。雨差肥水面，春恰染山衣。破绿苔迎屐，藏寒竹拥扉。云融开别浦，天净见孤飞。语响留舟壑，杯光艳落晖。",
            "comment": ""
        },
        {
            "title": "渔家傲",
            "content": "云复衡茅霜雪後。风吹江面青罗皱。镜里功名愁里瘦。闲袖手。去年长至今年又。梅逼玉肌春欲透。小槽新压冰澌溜。好把升沈分付酒。光阴骤。须臾又绿章台柳。",
            "comment": ""
        },
        {
            "title": "游乐碛江中石洲",
            "content": "石出杖藜稳，沙暄牵兴长。半江鸥鸟地，三峡水云乡。携客撑烟艇，开樽俯绿塘。便当从此去，烟雨钓沧浪。",
            "comment": ""
        },
        {
            "title": "送同年朱元直监税",
            "content": "会计牛羊道益光，幽兰不佩亦芳香。前郎未必辞官小，我辈惟知作法凉。客抱只消潘鬓白，俸囊无奈朔身长。要知别后相思地，独上西山下夕阳。",
            "comment": ""
        },
        {
            "title": "梅林分韵得梅字",
            "content": "霜朝马蹄无纤埃，锦城城西江之隈。金兰合沓俱朋来，白沙鳞鳞江水洄。梅花傍江高崔嵬，人言犹是王建栽。豪华过眼浮云哉，飞英送香来酒杯。酒酣疾呼竹篱开，走寻屋角如龙梅。梅龙虽多此其魁，睡龙屈盘肘承胲。风皴雨散封苍苔，孙枝迸出谁胚胎。天公抚摩春为回，慎勿变化随风雷，年年开花照尊罍。我欲结序买芋煨，与梅周旋送衰颓。",
            "comment": ""
        },
        {
            "title": "留题云顶",
            "content": "山如虬龙来，渴饮金渊水。水竭欲飞去，骧首振鳞尾。壮哉老头陀，奋迅咄使止。左手揽其角，右手持其耳。压以大兰若，宛转不得起。跏趺盘石上，颐指役万鬼。至今五百载，金碧半天倚。檀施走两川，浇钵日万指。我来过其下，柴车为一柅。周览三叹息，仰止百拜跪。凭高抚浩荡，霜天净无滓。幽怀散百虑，老眼卷千里。因知大力量，建立乃如此。德大无小试，器薄戒远便。不闻力扛鼎，但见橛撼螘。感彼上人者，不觉泪盈眥。",
            "comment": ""
        },
        {
            "title": "和向文叔见寄",
            "content": "烟云浩荡五湖身，老向风尘学问津。白发只应无奈若，青衫定是可怜人。草侵吟枕依依梦，花傍愁襟故故春。江上负暄樵牧晚，素书千里慰萧辰。",
            "comment": ""
        },
        {
            "title": "和杨伟明韵",
            "content": "黄花不待我西紧，去载空吟九日诗。今载拟招风月友，共醉黄花香满枝。佳辰不许负佳客，我友南北如分岐。骄马行嘶缙云碧，楚狂便我无退之。把杯声作噫吁嘻，伤予未遇空嗟咨。雄文自是送穷术，那忧穷鬼长相随。牍中灿灿蓝田玉，有谁怀宝遇明时。慷慨男儿当自料，少把閒愁愁所思。",
            "comment": ""
        },
        {
            "title": "和陈舜弼中秋有感三首",
            "content": "宦海浮沈久倦游，一声云雁一襟秋。只今楚客多愁思，况是潘郎已白头。何处有山堪寄老，此时无月亦登楼。寸心或是孤云起，浩荡天涯不可收。",
            "comment": ""
        },
        {
            "title": "和杨良卿韵新自兴元归见贻二首",
            "content": "人间平地有危机，归去应先未辱时。少著青衫元自懒，老簪华发更何疑。向曾汩没痕犹在，尚此廉纤愧自知。惟有冥鸿心一寸，从今寤寐考槃诗。",
            "comment": ""
        },
        {
            "title": "腊月二十八日",
            "content": "晷景余三日，忧愁尽一年。酒侵新岁熟，花待故枝妍。邻里多遗馈，庖厨有盛烟。拥炉风雪顺，春意欲相先。",
            "comment": ""
        },
        {
            "title": "双飞桥",
            "content": "巨木架长虹，横跨惊湍上。有如排世难，出力贵用壮。行人知宝地，非此欲何向。因怀济川功，作诗鑱绝嶂。",
            "comment": ""
        },
        {
            "title": "谢素师惠二石",
            "content": "素师为我良古僻，野性乖疏无与适。呼门投我清净友，翻是巴江两好石。一石形作巢莲龟，近人团圆生素迹。皎如孤月流清空，光逐一星斜辟易。一石初似瓜色黄，年来应被天公劈。枯松说与连理心，参差再合如胶漆。两石相逢已投分，何消引我为俦敌。与君倾盖便忘年，未害吾人缚禅寂。方今宰相真儒生，议割三关厌夷狄。祖宗土宇安生灵，幸以艰难念开辟。天畿要险壮中华，一日捐之良足惜。争如推毂老将军，远煽天风驱退鷁。我虽孺子亦有知，不惮下圯传履舄。嗟尔两石如有神，尚父兵书欣所习。不应默默斋阁闲，相对人间夜寥閴。",
            "comment": ""
        },
        {
            "title": "点绛唇",
            "content": "眉黛低颦，一声春满留苏帐。却从檀响。渐到梅花上。归卧孤舟，梅影舟前扬。劳心想。岸横千嶂。霜月铺寒浪。",
            "comment": ""
        },
        {
            "title": "登洪雅明月楼与陈舜弼杨养源任道夫孙彦和探",
            "content": "秋风吹征衣，我来亦何有。长笑泉石间，邂逅得良友。飞屐凌长烟，相与濯世垢。净宇閟寒藤，杰阁架层阜。登临意象宽，轩豁拟高厚。江山来拱揖，似欲问安否。岌岌环翠屏，蜿蜿托绿绶。欣然为酬对，举此一杯酒。憩心自莹莹，领要语不莠。浩歌激岩谷，郎畅孤月口。晴窗镜万类，忧乐随所偶。向来事朱墨，伏案茧生肘。郁郁成底事，一腹负百丑。及兹谢尘绂，未及休五柳。暂与真赏惬，荣辱已刍狗。况复老烟霞，循寄日云久。颇闻葛稚川，芝朮幻衰朽。至今杖屦地，历历传白叟。欲往从之游，静守一气母。丹成跨明月，咫尺上南斗。顿首排天关，丐天解祸纽。日落寒雁哀，云归暮晶黝。此意竟何如，乾坤一搔首。",
            "comment": "【注释】【原题】：登洪雅明月楼与陈舜弼杨养源任道夫孙彦和探山水有清音韵赋诗得有字"
        },
        {
            "title": "游峨眉十一首",
            "content": "万山皆拱揖，蹲俯若臣邻。初到最高处，谁为第一人。自惊浑俗骨，或涌半天身。初夏犹深雪，难忘数饮醇。",
            "comment": ""
        },
        {
            "title": "落花十绝",
            "content": "幽栖竹路满苍苔，花拥柴扉午未开。可是春风料理得，时吹一片过窗来。",
            "comment": ""
        },
        {
            "title": "点绛唇",
            "content": "江上新晴，闲撑小艇寻梅去。自知梅处。香满鱼家路。路尽疏篱，一树开如许。留人住。留人不住。黯淡黄昏雨。",
            "comment": ""
        },
        {
            "title": "答杜如箎",
            "content": "迂疏百试百无长，身世从教堕渺茫。老得云山真不恶，拙凭草树更深藏。三杯且共逢迎酒，一瓣谁薰知见香。便肯经年系舟楫，如君惠好实难忘。",
            "comment": ""
        },
        {
            "title": "至日三首",
            "content": "至日寒无赖，今朝愁奈何。两宫黄屋远，二老白头多。圣主今尝胆，皇天忍荐瘥。乾坤为回首，慷慨一悲歌。",
            "comment": ""
        },
        {
            "title": "游峨眉十一首",
            "content": "岂但山储秀，年多树亦灵。华夷供静瞩，参井入危经。幽讨真殊绝，神光却渺冥。正当存不议，聊使俗迷醒。",
            "comment": ""
        },
        {
            "title": "瓦炉",
            "content": "六籍圣贤心，归来还下帷。老瓦烧柏子，冉冉度游丝。侏儒饱欲死，灵均自长饥。尘言污人耳，夜来洗涟漪。更欲清鼻观，引手时一披。知我其惟天，不须对愚溪。",
            "comment": ""
        },
        {
            "title": "眉僧晓岑仆未之识也持钵求施既辞以贫则愿丐",
            "content": "门前剥啄遗儿应，客是平生不识僧。檀施咄嗟贫未可，词场驰逐老犹能。识凌风月收孤思，乞与云山伴曲肱。我亦从来惭绮语，休将此段拟传灯。",
            "comment": "【注释】【原题】：眉僧晓岑仆未之识也持钵求施既辞以贫则愿丐一诗诗未暇作而三至门知嗜好可喜也因书长句四韵以赠"
        },
        {
            "title": "茶岭",
            "content": "翠岭依然在，芳根久已陈。山灵如感旧，亦合厌荆榛。",
            "comment": ""
        },
        {
            "title": "登岳阳楼",
            "content": "湖面层收雨露开，浪声千里急奔雷。草迎云梦秋光去，帆带衡阳晓色来。帝子不归林叶下，楚魂堪吊暮鸿哀。羁游到此偏增感，况悼长沙放逐才。",
            "comment": ""
        },
        {
            "title": "刘守生日",
            "content": "天清池净行清秋，帝命吉祥驱蓐收。九霄坠露濯仙骨，冰壶翠鉴尘不留。十年持节东西州，绣衣辉煌照遐陬。山之岷峨水之涪，两川至今腾歌讴。渝城突兀大江头，岂足滞公霄汉游。郁葱之山海上浮，上有仙人老浮丘。玉井莲开花作舟，载公缥缈登瀛洲。琼瑶之台白玉楼，霞裾飘飘海上游。仙人吹箫劝黄流，一觞不老仍不愁。始知仙凡隔尘土，人间衮衮真浮沤。",
            "comment": ""
        },
        {
            "title": "题梵音水野亭",
            "content": "三宿离桑下，栖迟向一年。无来元谩尔，欲去也凄然。峡路梅随马，吴江柳系船。此生地再到，题字寄山泉。",
            "comment": ""
        },
        {
            "title": "梅台",
            "content": "缅怀清绝姿，风流似居士。固宜命斯台，俗子视桃李。",
            "comment": ""
        },
        {
            "title": "铃斋",
            "content": "乱离固多事，贤哲有要领。一切本仁义，条教日月炳。邦民用不犯，闭阁自非省。犹能肖盖公，使我醉清净。春风花满门，午梦日转影。先已戒铃下，吏至无辄请。",
            "comment": ""
        },
        {
            "title": "醉落魄/一斛珠",
            "content": "点酥点蜡。凭君尽做风流骨。汉家旧样宫妆额。流落人间，真个没人识。佳人误拨龙香觅。一枝初向烟林得。被花惹起愁难说。恰恨西窗，酒醒乌啼月。",
            "comment": ""
        },
        {
            "title": "送张卿赴西路宪",
            "content": "不容巴国恋深仁，使节朝驰诏墨新。山水两川奇胜地，典刑三晋老成人。使星正自临东井，卿月元来照紫宸。自是皋陶多迈种，归毘舜德咏臣邻。",
            "comment": ""
        },
        {
            "title": "友人惠酒殊佳用清光滑辣四字为韵以谢",
            "content": "六府萃百感，攻愁须酒兵。故人如我知，侵月走双甖。手裂绛泥封，瓦盆贮瑶琼。我生百世后，见此圣之清。一饮肺肠润，再饮毛骨轻。何必跨茅龙，超然欲遐征。",
            "comment": ""
        },
        {
            "title": "清富轩",
            "content": "道高清识自超殊，白璧黄金视若无。坐侧拥书皆是宝，望中森木尽为奴。朱帘画栋皆成俗，绿水青山可与娱。日有轻肥寻访去，每教留恋过残铺。",
            "comment": ""
        },
        {
            "title": "落花十绝",
            "content": "着花着酒苦相留，嗔雨嗔风毕竟休。有熊游扬元妩媚，无心点缀亦风流。",
            "comment": ""
        },
        {
            "title": "寄题庞宫便提举山斋二绝",
            "content": "才及中年便买山，山中何事可怡颜。当时白传登临眼，物色浑归几案间。",
            "comment": ""
        },
        {
            "title": "白云安尉出戍至夔州",
            "content": "戍鼓黄云外，征夫白帝东。风林行啸虎，雨夜飒哀鸿。路入山光静，村含晚色空。岚烟欺眼力，不见鹿皮翁。",
            "comment": ""
        },
        {
            "title": "谢韩秀才送松栽四首",
            "content": "郁葱待得覆岩峦，爱护关心岂一端。已恐旱乾支水绕，更防牛马倩人看。何当倚杖听萧瑟，便欲从渠号懒残。物色最宜清净观，列仙癯瘦不言寒。",
            "comment": ""
        },
        {
            "title": "题三峰",
            "content": "古院无人僧作佛，碧潭有水鱼化龙。当年矩诺小游戏，一石击碎成三峰。",
            "comment": ""
        },
        {
            "title": "和李尧俞郎中西归有感",
            "content": "去留出处勿相关，炼得心丹已九还。自有文章为鼓吹，只将廓庙等云山。百年有酒堪留念，万事无心忘驻颜。郎署分符旧名姓，安知不在覆盂间。",
            "comment": ""
        },
        {
            "title": "谢韩秀才送松栽四首",
            "content": "餐松食柏老岩峦，药饵从今可问端。发白颜苍无复惧，骨青髓绿后来看。色随春焙茶烟碧，凉入晨烹灶火残。自是本来山泽相，故烦天遣伴凄寒。",
            "comment": ""
        },
        {
            "title": "和李尧俞韵",
            "content": "海头归到峡江滨，新岁残年只并邻。梅自多情工恼客，月如知己辄亲人。江山纵肯容吾老，猿鹤应嫌不自珍。从此扁舟须驾阁，名教鲁史续书麟。",
            "comment": ""
        },
        {
            "title": "寄题庞宫便提举山斋二绝",
            "content": "白衣苍狗变浮云，过眼纷纷不可论。晚岁逢迎真耐久，青山相对两忘言。",
            "comment": ""
        },
        {
            "title": "岁暮舟次荆州呈李尧俞",
            "content": "肃霜闻渡雁，湖海发归舡。烟树开吴泽，风帆尽楚天。经过成往事，信宿是明年。诗句随元礼，云山共一天。",
            "comment": ""
        },
        {
            "title": "寒食夜坐",
            "content": "雨余虚庑静前墀，坐到空江月上时。马嚼青刍喧夜寂，人围绿幕梦归期。一年已是逢寒食，千里谁能慰客思。留宿春城愁落寞，杏花明日更离披。",
            "comment": ""
        },
        {
            "title": "彭山道中",
            "content": "劫劫真无谓，迟迟再有行。断云峰出没，残照水分明。远意谁能共，长亭空有情。从今离别梦，逐夜到江城。",
            "comment": ""
        },
        {
            "title": "谢韩秀才送松栽四首",
            "content": "已将疏懒寄云峦，人世於今有万端。整顿林泉宜急急，上还簪绶亦看看。移根远带前山涧，荷锸行冲小雨残。急尔成林十年后，飕飕为作暑天寒。",
            "comment": ""
        },
        {
            "title": "送常德翁和县",
            "content": "山多豺虎水蛟鼋，万里归来只旧官。莫问苍生待君起，须知白发见亲难。高踪已逐飞鸿去，凡眼休将退鷁看。得句惊人须寄我，时时要看老波澜。",
            "comment": ""
        },
        {
            "title": "卢秀才家食梨",
            "content": "屡款卢仙贡玉堂，谷梨霜饱每分香。冰圆咀液凉疏齿，金醴吞甘浣热肠。误诮斧斤讹鲁简，骇听名字笑吴娘。好同火枣供嘉品，端此蟠桃味更长。",
            "comment": ""
        },
        {
            "title": "鄂州南楼其下为黄鹤楼故基",
            "content": "今日南楼独上时，西风无复片云飞。天连江水去不尽，云傍远山閒自归。鹦鹉巧言终掇祸，麒麟高举亦知几。诗翁仙子今何在，徙倚栏干送落晖。",
            "comment": ""
        },
        {
            "title": "新居凿井饮之味殊清胜因成一首",
            "content": "丹砂黄菊莫年须，清净玄功世恐无。千里长源开地脉，数篙寒影落金枢。蛰龙雨气通沧海，丹凤秋风老碧梧。事业正应归鼎饪，更分清韵入冰壶。",
            "comment": ""
        },
        {
            "title": "冬至有感",
            "content": "萧辰俯仰及严冬，白发空云是至公。造雪不成天本恕，唤梅未醒句无功。可能人事无消长，只待天时有变通。节物相关愁似醉，一庭霜叶一窗风。",
            "comment": ""
        },
        {
            "title": "和何子应夜读书",
            "content": "轩顼握元气，尧舜法令疏。三王备文物，古意渐欲无。周平一东辙，列国异车书。祖龙失云雨，大汉天为谟。后更十数姓，年历几千余。沧海屡清浅，兴亡如合符。生平笑书簏，远览资良图。滑净一棐几，万代忽森如。佳处仍三复，此意良不虚。岂无太乙来，青藜夜相呼。挈我游太初，天地和蜗庐。以思不如学，圣言岂欺予。",
            "comment": ""
        },
        {
            "title": "牟元礼挽章",
            "content": "泪注琼瑰事可伤，白衣回首白云乡。两三遗册新诗在，四十余年素业荒。学海骤乾千顷浪，儒林旧剪一枝芳。风流未寄三题草，光焰谁家万丈长。不作人间金榜客，应为天上玉楼章。诙谐未见车公品，锦绣应无李白肠。幽鸟空啼疏竹径，青灯愁见旧梧堂。就中有事空堪恨，谁问双亲两鬓霜。",
            "comment": ""
        },
        {
            "title": "和陈舜弼中秋有感三首",
            "content": "相别相逢总是天，曷来醉月又经年，君归已买三山马，我去仍求一水船。贫富勿论俱是梦，雨旸休问苦无田，中秋已过重阳近，频处离筵醉拍肩。",
            "comment": ""
        },
        {
            "title": "村居",
            "content": "飞蛾故故扑灯光，风雨萧萧打纸窗。人为官方搔白首，虎来村落渡清江。猿啼冷日谁家梦，故国愁牵几曲肠。篱菊何曾忧战伐，夜添寒蕊趁重阳。",
            "comment": ""
        },
        {
            "title": "落梅",
            "content": "不禁清瘦怯风霜，远信先凭驿使将。楼上笛声吹旧曲，鉴中人面学新姜。飘零院宇仍多思，点缀帘栊亦自香。留与春风共流转，凭谁试与祝东皇。",
            "comment": ""
        },
        {
            "title": "送开守解印",
            "content": "穷冬自萧疏，小垒玄云开。使君掷虎符，行矣何遽哉。父老相与言，未言心已哀。自云好使君，抚我如婴孩。天不为我旱，人不为我灾。使君今已行，力挽不可回。举手向父老，听我勿我猜。赤骥万里足，瑶池倏往来。伏枥方丈间，何其等驽骀。丹凤隘寥廓，五湖看如杯。修羽落樊笼，安得一毰毸。骥非伏枥姿，凤当翔九垓。使君禀天秀，磊磊真长才。峡裹三家村，胡为久徘徊。况与艰运偶，中州涨胡埃。天子急亲贤，搜访群草莱。一麾谅其微，千里良需材。弃去自腾踏，为国除祸胎。父老休嗟惜，功勋在云台。",
            "comment": ""
        },
        {
            "title": "元日二首",
            "content": "日月新年节，乾坤旧观还。郁葱浮晓雾，紫翠动晴山。御气笼宫阙，朝班杂佩环。遥知王会散，喜色粲天颜。",
            "comment": ""
        },
        {
            "title": "伏虎寺",
            "content": "良友百年新，芳游十日共。苍壁联跻攀，清湍况挥弄。云过千山动。奇处合中分，归作平生梦。",
            "comment": ""
        },
        {
            "title": "见张魏公二首",
            "content": "四海於今望治安，当头退避也应难。是非历历开新听，变化纷纷入静观。孰把后图歌寤枕，再将前事倚危栏。重拈今古看奇特，幸记尘冠久不弹。",
            "comment": ""
        },
        {
            "title": "送何子应二首",
            "content": "功名本自属诸生，谁向沧浪便濯缨。枕上日高惟我懒，船头风饱看君行。眼前历历几经手，意外悠悠久系情。待得封侯应有日，胸中况贮万奇兵。",
            "comment": ""
        },
        {
            "title": "送友人兄弟赴省",
            "content": "书剑一门去，由来得主盟。峨冠虽合沓，再鼓已聋盲。风急鴒原起，云高雁序横。天衢在咫尺，去去任飞鸣。",
            "comment": ""
        },
        {
            "title": "和杨良卿韵新自兴元归见贻二首",
            "content": "饱听玉帐报平安，猿鹤关心又乞閒。再理十年君仗履，来分一半我云山。歌能著意倾愁斛，酒解将红染病颜。老去世情销未尽，尚希东阁管窥斑。",
            "comment": ""
        },
        {
            "title": "游峨眉十一首",
            "content": "蜀公爱山水，无不到牛心。岁久无从问，诗亡不可寻。云堂环碧嶂，溪路擘青岑。从僻须回杖，穷探不厌深。",
            "comment": ""
        },
        {
            "title": "元日二首",
            "content": "谷旦休祥见，元朝氛祲开。日车扶晓出，斗柄斡春回。致理归廓庙，私忧尚草莱。太平岂无象，天意是胚胎。",
            "comment": ""
        },
        {
            "title": "缙云寺",
            "content": "借问禅林景若何，半天楼殿冠嵯峨。莫言暑气此中少，自是清风高处多。岌岌九峰晴有雾，瀰瀰一水远无波。我来游览便归去，不必吟成证道歌。",
            "comment": ""
        },
        {
            "title": "和张仲山寄酒",
            "content": "兵厨盎盎孚盈缶，怜我十年青濮口。投醪分惠继以诗，诗更分香过於酒。酒瓶诗卷堕我前，顿使幽栖添二友。朝吟直到屋翻日，夜醉不觉山衔斗。也知庭内无留难，扫除弊事如挥帚。龟陵千里数万家，谁不高擎加锁手。公余退食多燕衎，一斗百篇困何有。余波借与草木春，况是江头钓鱼叟。更烦遣骑日联翩，暖热缙云先马走。",
            "comment": ""
        },
        {
            "title": "过铁山驿",
            "content": "来时趁作世情游，归去凄凉遣客愁。万事世间多反复，一生此地几春秋。天寒树老叶全脱，水落岸高溪不流。行路崎岖纵难料，江湖付与一孤舟。",
            "comment": ""
        },
        {
            "title": "见张魏公二首",
            "content": "危机易蹈退难安，进退如公地最宽。忧国忧家双鬓白，通天通地一心丹。久虚海宇苍生望，专结庭帏采绶欢。终始哀荣情罔极，谁云忠孝两全难。",
            "comment": ""
        },
        {
            "title": "送王公佩之泸",
            "content": "炎薰五月只须臾，底事书生亦滤泸，午影风凉槐系马，晓岑云白杖挑壶。见闻幽谷莺迁木，气类朝阳凤集梧。见说阿房曾有赋，声名速为诧东都。",
            "comment": ""
        },
        {
            "title": "送同年朱元直监税",
            "content": "秋风可拟借年光，晓觉新生篘泼鼻香。黄菊丹萸元妩媚，败荷衰柳自凄凉。山才入眼身尤健，事不关心日便长。欲把酒藤凌翠峤，醉余起舞送重阳。",
            "comment": ""
        },
        {
            "title": "游峨眉十一首",
            "content": "虽知仙可学，酒盏唤渊明。未遂山中隐，聊为地上行。留人垂雨意，送客走泉声。初上乘危惯，归途更不惊。",
            "comment": ""
        },
        {
            "title": "恭州杨粹生日",
            "content": "凤龙虎豹无凡文，墨池太玄之裔孙。至宝不琢粹璞具，犹有太古羲易淳。渝州别驾未足论，啸歌已是腾清芬。一钱不输县官手，饱食长歌耕垅云。生朝佳气氤氲集，欢声一境听洋溢。愿从黄童至白首，年年击壤歌君寿。",
            "comment": ""
        },
        {
            "title": "谢韩秀才送松栽四首",
            "content": "新拓藤萝住翠峦，移根千本到云端。初乘雨露迎春种，便作云霄蔽日看。岩穴从今增气象，伏苓可拟救衰残。知君有意怜栖隐，更约坚身待岁寒。",
            "comment": ""
        },
        {
            "title": "日望冉雄飞之来久不闻近耗因成鄙句以见翘然",
            "content": "缓辔微吟自不催，看山下马想徘徊。阳春白雪久不听，日暮碧云殊未来。已戒儿童篘熟酒，更勤风雪化新梅。云间飞舄何时下，抑郁孤怀迟一开。",
            "comment": "【注释】【原题】：日望冉雄飞之来久不闻近耗因成鄙句以见翘然之思"
        },
        {
            "title": "舟中观雪呈李尧俞二首",
            "content": "孤渚凝寒睇，斜风看乱飘。已狂难自定，初泊不胜娇。白向水边断，轻来衣上消。更愁清梦觉，篷底听萧萧。",
            "comment": ""
        },
        {
            "title": "和刘仲廉新年春望二首",
            "content": "辟掠閒愁自不干，因春成老亦看看。花枝本自能时样，燕子从前有岁寒。酒著酡颜衰似健，仗扶沙步雨犹乾。杜门何似频还往，藉绿簪红趁逐欢。",
            "comment": ""
        },
        {
            "title": "同王公佩和老杜韵",
            "content": "新长筼筜竹，傍穿薜荔墙。夜须邀月坐，昼不待风凉。剩放梢添绿，斜将箨抱香。幽居绝还往，相伴兴何长。",
            "comment": ""
        },
        {
            "title": "赠何山人",
            "content": "又闻科诏下诸州，举袂成帷尽俊游。汝去为吾推甲乙，千人谁是钓鳌钓。",
            "comment": ""
        },
        {
            "title": "友人惠酒殊佳用清光滑辣四字为韵以谢",
            "content": "冠豸取能触，佩剑取能割。饮酒移气体，我亦嗜清辣。举白欲下咽，丹腑已通达。温温坎离间，正气自旋斡。於焉养真男，险语犯天闼。千锺建太平，岂徒为消渴。",
            "comment": ""
        },
        {
            "title": "虞美人",
            "content": "芳菲不是浑无据。只是春收取。都将酝造晚风光。百尺瑶台、吹下半天香。多愁多病疏慵意。也被香扶起。微吟小酌送花飞。更拚小屏幽梦、到开时。",
            "comment": ""
        },
        {
            "title": "寓兴",
            "content": "乘轩知有负，啜菽苦无欢。万事等一梦，寸心当自安。荆卿甘度易，李愿喜归盘。默坐发深想，春山犹夜寒。",
            "comment": ""
        },
        {
            "title": "建炎庚戌中秋夜与同官相期於月下既为顽云障",
            "content": "玉皇敕诸天，兹夕尽群见。驱云收月光，反照玉京宴。老龙翻海窟，沓霭郁万变。天公有严令，遗隙无一红。萧萧寒桂影，可想不可见。生平谢惠连，与月有深眷。对影无清晖，把盏不下咽。亦闻顾兔药，天成非九转。可使骑清风，飞入广寒殿。安得一刀圭，扶我超宇县。稽首分帝觞，饱以琼爢荐。回首邻清娥，相将以游衍。人间滴与沥，役役自卑贱。",
            "comment": "【注释】【原题】：建炎庚戌中秋夜与同官相期於月下既为顽云障空不可人意作诗以纪之得赏得二字"
        },
        {
            "title": "和何子应记所见",
            "content": "公如有余暇，披衣绕风林。高吟起高兴，閒事引閒心。未种渊明柳，方鸣子贱琴。几多疏散意，矫首乱山深。",
            "comment": ""
        },
        {
            "title": "常君挽词",
            "content": "龟城之山龙蟠崛，山下侍城何郁郁。一捧黄土百年心，数字寒旌万里骨。风愁雨悲春色死，生长何言葬於此。乱离沟壑半公卿，不得如君君有子。我生苦晚复异县，平生不识先生面。但闻其见元佑时，伤今思古为此叹。",
            "comment": ""
        },
        {
            "title": "游峨眉十一首",
            "content": "佛已归无迹，吾当反自崖。肺肠蠲坠露，衣佩结明霞。陶令难忘酒，庞公亦有家。下山人借问，姑射咤南华。",
            "comment": ""
        },
        {
            "title": "秋日即事",
            "content": "人情节物自相关，强不悲秋亦恐艰。渐老身危生理索，凭高眼远暮天寒。树能长啸风前听，山亦多愁雨裹看。陶写无他仗诗句，雁声砧杵倚栏干。",
            "comment": ""
        },
        {
            "title": "夔帅范太尉生日",
            "content": "秋空无云倚太阿，天劝不受金盘陀。英姿杰气狭宇宙，却立引手攀明河。已办长缨三百尺，缚取胡雏寄飞馹。徐挥白羽扫龙庭，停骖戏勒燕然石。落落雄图九万里，白帝屈公朝夕耳。天使中兴气象自公还，还当与公金石年。",
            "comment": ""
        },
        {
            "title": "登西楼二首",
            "content": "林际虹霓挂晚晴，西楼无事翠烟横。荷花半落水风远，桂子欲飘山月明。黄卷久忘尘世事，白云犹动故园情。无端最是城头角，频作凄凉塞上声。",
            "comment": ""
        },
        {
            "title": "建炎庚戌中秋夜与同官相期於月下既为顽云障",
            "content": "散怀谁与俦，风月兹吾赏。好景会人心，宿约每不爽。蓐收溅明河，玉露洗穹壤。肃肃夜气寂，皎皎素沆漭。飞出未半弓，已照天地广。兹夕岂易得，久矣俟清赏。云师谁尔忤，屏翳蔽虚敞。万事不可必，变化如反掌。太清一滓秽，幽娥动悬想。谁为披层霄，快哉心技疗。闻君洗瓦盏，倒榼有余盎。何当数列炬，酣歌散清响。有月固来游，无月须一往。",
            "comment": "【注释】【原题】：建炎庚戌中秋夜与同官相期於月下既为顽云障空不可人意作诗以纪之得赏得二字"
        },
        {
            "title": "雪中用黄太史韵",
            "content": "密雪谁人巧拟盐，初飞仍带雨廉纤。夜吹玉笛满浮酒，晓看遥山高卷帘。方积银杯翻过马，欲销冰箸插疏檐。不堪时傍潘安鬓，华发朝来觉骤添。",
            "comment": ""
        },
        {
            "title": "苦雨",
            "content": "噎鸠唤雨恼秋魂，唾手笺天恨少文。卷去行云宜有主，放行飞海恐成群。蒙蒙遮眼寻山远，点点送愁缘竹闻。神女工夫遽如许，可能匝地洗妖氛。",
            "comment": ""
        },
        {
            "title": "西北有高楼",
            "content": "西北有高楼，氛氲临大路。飞檐转春风，绮窗琐云雾。皎服者谁子，倾城北容与。娟娟长眉青，不受脂泽污。娉婷惜不嫁，恐为荡子悮。写心泛清瑟，独不怨迟暮。",
            "comment": ""
        },
        {
            "title": "食笋",
            "content": "锦箨初开玉色鲜，烹苞葅脯尽称贤。绝能加饭非无补，浪说冰脾苦不便。一日偶无慵下箸，四时都有不论钱。寒儒气味都休问，准拟凌风作瘦仙。",
            "comment": ""
        },
        {
            "title": "和鲜于晋伯游卧龙",
            "content": "四十发已白，百谋无一成。林泉有夙志，芝朮寄晚程。人间好山水，往往尽经行。辄忌堕圭组，所至欲有营。卧龙胜兰若，曩游惬平生。苍茫紫翠间，藤萝路回萦。上方攀跻迥，遐瞩襟宇宏。风飒秋岭瘦，云护晓泉明。汲甘漱芳润，撷香佩华英。境迷烟霞痼，道豁人鬼盲。是时驾言旋，濡毫记前楹。於今已八稔，愧负猿鹤盟。君今倚岩桂，泠然赋晨征。仙人饵白石，幽士饭青精。兴托风尘表，咏味见高情。欲往从之游，秋梦一羽轻。静躁本异趣，出处谅欲诚。胸中一丘壑，敢以易功名。杖藜如可再，君为寄先声。南岳宽嘲笑，北山缓讥评。行亦老菟裘，今姑隐市城。此心随云归，与山日逢迎。",
            "comment": ""
        },
        {
            "title": "春和谭曦晋仲见惠之什晋仲夔人隐居归之城下",
            "content": "大隐休夸浑俗尘，由来空谷有幽人。只无忧患催垂白，何必功名挂汗青。我已退非金马客，君宜上应少微星。卜邻有意诛茅切，竹杖交头到梦屏。",
            "comment": "【注释】【原题】：春和谭曦晋仲见惠之什晋仲夔人隐居归之城下箪食瓢饮有可乐者"
        },
        {
            "title": "送张仁甫见何少卿续郎中二首",
            "content": "并州天下脊，人物见遗英。乱复归何处，贫甘送此君。天高卿月满，云静使星明。二老恩波阔，扶蓑强一行。",
            "comment": ""
        },
        {
            "title": "落花十绝",
            "content": "即看往往斗鲜妍，忽作漫天也可怜。随雨随风和有恨，恨无人着买春钱。",
            "comment": ""
        },
        {
            "title": "和嘉州通判贾元升见赠",
            "content": "山城鸟鹊喜，佳句来春风。浣手三过读，散我磈磊胸。当年过秦论，千载犹为雄。今观妙好辞，蹀躞追前踪。文章信有种，字字含徽宫。少城初识面，软语开冲融。秋月耿高怀，春水莹清衷。俱堕人事海，烦促难舂容。况乃燕雀卑，未易参鸾鸿。别来邛筰外，一笑谁与同。羡君对贤牧，快饮如渴虹。何当款斋阁，余沥借衰红。所幸九河润，密通千乘封。臭味譬草木，我辈情所锺。梦随沫若水，下与九顶通。更愿洗老眼，见君攀翔龙。",
            "comment": ""
        },
        {
            "title": "送杨元老召赴阙",
            "content": "群心周道直，万国舜门开。咫尺清虚地，精微择异材。光辉生锦里，合沓上兰台。霄汉横高翥，风云接大来。龟龙纷秘奥，奎壁焕昭回。碧海浮城阙，丹梯近斗魁。由来升密勿，此地实胚胎。早晚龙渊跃，从容衮职陪。斯文归黼藻，吾道久尘埃。汉武威怀远，周宣正化恢。治源先简俭，国本厚封培。造藤心终启，前筹力竟回。正宜须弼亮，岂独藉淹该。畴昔先登际，声名亦壮哉。追风先蹙踏，戢翼更徘徊。巨宝应难价，殊姿肯自媒。中天县日月，万里忽风雷。戮力铭锺鼎，余波及草莱。故人元勃窣，晚节更摧颓。料想怜枯肺，吹嘘助酒杯。",
            "comment": ""
        },
        {
            "title": "咏雪",
            "content": "疏林堕栖鸟，寒潭悲卧蛟。与松为老伴，唤月结清交。檐滴冰为箸，梅添玉作梢。丰年何以报，作颂纪南郊。",
            "comment": ""
        },
        {
            "title": "送同年杨元直持宪节湖南二首",
            "content": "天阔风高旆纛轻，江清沙白映扬舲。西岷峻极开文纪，南斗昭垂并使星。已见帆头湖水白，犹看柂尾蜀山青。祗应直上裁天诏，楚甸风烟暂一经。",
            "comment": ""
        },
        {
            "title": "诗呈监试",
            "content": "笔阵词锋已破坚，深深帘幕度微烟。纷袍幸免催诗雨，堆案何堪造傍天。走马共知难看锦，得鱼自笑已忘筌。芙蓉岂待春风力，偶失知音勿断弦。",
            "comment": ""
        },
        {
            "title": "虞美人",
            "content": "去年同醉黄花下。采采香盈把。今年仍复对黄花。醉里不羞斑鬓、落乌纱。劝君莫似阳关柳。飞伴离亭酒。愿君只似月常圆。还使人人一月、一回看。",
            "comment": ""
        },
        {
            "title": "中秋探韵坤字",
            "content": "山雨连秋懒出门，婵娟佳节更堪论。一年有限天知已，万里无云月返魂。淡影参差收海岳，清光浮动洗乾坤。拟凭樽酒相酬答，遮莫沈沈下别村。",
            "comment": ""
        },
        {
            "title": "假守蓬州视事二十日以台章罢黜行至温汤作此",
            "content": "联事春将半，去官春未归。儒冠真蹭蹬，祖席有光辉。罢遣亲刀笔，勾牵坐钓矶。同寮多俊彦，投老失亲依。坐席丘无煖，扁舟蠡亦肥。泉声清梦寐，山色净裳衣。竹杖随时拄，山杯信手挥。荷天将土苴，为我易烟霏。州县徒劳耳，箪瓢殆庶几。不糜公廪粟，元长故山微。白发心犹壮，丹途计益非。人生今殄瘁，世路只嘘欷。苦潦人将溺，思援手病痱。道孤谁叹息，迹蹇共嘲讥。去矣犹回首，忧之欲历飞。古今难骨鲠，风俗易脂韦。深峡真浮海，温泉当俗沂。空山猿择木，丰草马辞靰。已遂孤云远，犹通一径微。年年如问信，深觅薜萝扉。",
            "comment": "【注释】【原题】：假守蓬州视事二十日以台章罢黜行至温汤作此以寄同僚二十韵"
        },
        {
            "title": "和杨团练元韵",
            "content": "此生浑褦襶，秋鬓渐鬅鬙。跂德山徒仰，雄谈垒更增。奇谋閒袖手，佳句老传灯。起我栖迟意，寒鸠欲化鹰。",
            "comment": ""
        },
        {
            "title": "题王与善隐轩",
            "content": "苦节风尘际，甘心季孟间。禄微几饮水，眼冷只看山。江绿鸥千点，檐疏月半环。饱谙清净趣，浑未觉天艰。",
            "comment": ""
        },
        {
            "title": "游峨眉十一首",
            "content": "岩峦皆创见，草木半无名。翠削山山玉，光摇树树琼。岭云随客袂，谷响答僧行。清绝浑无寐，空山月正明。",
            "comment": ""
        },
        {
            "title": "谢冯贯道惠小舟",
            "content": "先生怜我欲归休，为我添钱买小舟。老去尚余州县业，见来便起江湖秋。有名如合称聱叟，无梦焉能卖直钩。他日相随鸥鸟外，短篷烟雨醉懵头。",
            "comment": ""
        },
        {
            "title": "有感",
            "content": "俯首趋时独自嫌，年来壮胆尚相淹。神锋不及锥头利，花蜜翻亏蔗尾甜。万里水云閒有约，一床坟籍静无厌。明珠自得非他得，懒更骊腮著手拈。",
            "comment": ""
        },
        {
            "title": "送同年朱元直监税",
            "content": "池上千岩入晓光，无花草木自吹香。眼随天霁山山见，心与秋清事事凉。长啸响惊龙壑静，微吟思入雁云长。未须摇落增悲慨，新报王师复洛阳。",
            "comment": ""
        },
        {
            "title": "万州",
            "content": "银珠络髻绣衣裳，家住江南山后乡。闻道君侯重行乐，相将腰鼓迓年光。",
            "comment": ""
        },
        {
            "title": "谢杜合州送酒",
            "content": "浦树江云晚杜门，史君书札问深村。忧愁彻骨妨诗律，赋咏开荒得酒樽。病肺可能供痛饮，濡唇亦足荷深恩。呼儿擎出随藤杖，洗盏开尝坐竹根。",
            "comment": ""
        },
        {
            "title": "舍弟生子",
            "content": "多女信无助，多田复何虞。我固喜二仲，辈出三丈夫。圆郎未解语，手欲学抹朱。闰郎好神气，两眼澄秋湖。复有新生儿，初探玄海珠。一一阅清俊，并是千里驹。胡为集我家，足视种德符。昆弟若一体，在尔犹在吾。堂前有双亲，各已皓鬓须。抱弄想慰意，颜色朝愉愉。未问壮门户，悦亲良所须。况我藜藿肠，要当饱典谟。足以立家学。灿灿遗群雏。尔后更五稔，汝等行不扶。我欲为道肥，汝当为书癯。富贵何足道，陆机真洪儒。",
            "comment": ""
        },
        {
            "title": "出郊题瀼东人家屋壁",
            "content": "入座山如屏障，卷帘风满衣襟。正是梅花时候，怡融恰似春深。风引晴云度去，腊催残叶飞来。短景余寒几日，安排都放花开。",
            "comment": ""
        },
        {
            "title": "到垫江先作诗寄郝令君蒙老",
            "content": "盛家山前古雀篱，寒烟冷雨别君时。后来空作相逢梦，此处端成一笑期。已听歌谣增喜乐，未闻謦咳祗飞驰。急须倒屣迎徐孺，一榻高悬更为谁。",
            "comment": ""
        },
        {
            "title": "山中宿小民家夜闻虎因有感",
            "content": "虎叩门，山风枭枭吹黄昏。编蓬为户邻虎穴，敢於虎口寄浮生。干戈时有人相食，吏猛於虎角而翼。虎叩门，不敢入，使我怆恻长叹息。",
            "comment": ""
        },
        {
            "title": "上知己",
            "content": "十年宦海尘埃客，文墨於人有底功。天远宁知心匪石，官卑不许气如虹。唐虽未老行将老，衍不应穷究竟穷。何日得君天上去，收云拾雨借长风。",
            "comment": ""
        },
        {
            "title": "游君山值冰合不得进",
            "content": "东略扶桑还挂席，朔雪颠风经赤壁。欲呼龙伯出珠宫，戏上君山吹玉笛。仙人未熟长生酒，故遣玄冰冻湖口。洞庭千里一镜中，烟鬟黛抹空回首。丹经素书旧岩丘，长歌归去吾不留。他年酒熟当劝客，鹤使相寻缙云侧。",
            "comment": ""
        },
        {
            "title": "游峨眉十一首",
            "content": "薄宦非初志，幽栖有宿期。胜游宜数数，老境已垂开。山好无时见，云閒逐处随。诛茅或未可，细路有人知。",
            "comment": ""
        },
        {
            "title": "又和子应游万州岑公洞",
            "content": "泉细或疑雨，岩深微见天。暂来何可老，长往不难仙。石髓层层落，松声树树传。欲归重回首，明月傍船舷。",
            "comment": ""
        },
        {
            "title": "甘宁庙",
            "content": "豪杰自不群，俗眼盖盲瞽。刘表既不识，那复论黄祖。翻然脱羁衔，渡江得英主。垂手立功勋，雄名诧千古。",
            "comment": ""
        },
        {
            "title": "关山月",
            "content": "胡笳吹断朔风起，霜结层冰断辽水。杀气横空月上迟，草色萧瑟边风悲。万里征夫齐怅望，操兵初入沙场广。将军樊哙勇敢儿，肉食万里班超相。天兵乘障驱貔貅，宝剑欲断单于头。轻生百战百胜罢，塞原积骨谁能收。至今唯有关山月，乐府声中愁不绝。",
            "comment": ""
        },
        {
            "title": "宴林简州桃园",
            "content": "乐昌溪东大江头，脱木老屋风飕飕。开门满院种桃树，桃花主人林简州。明年二月烂照眼，简州西川醉春晚。凭谁管领江上花，但寄玉醪三万盏。为君对花连日夜，翻杯作雨雨花下。使桃大如王母成种高参天，直使花气连西川。",
            "comment": ""
        },
        {
            "title": "隐甫圣可子仪同游宝莲分韵得郭字",
            "content": "海县一廛市，天地一郛郭。跼蹐碍高厚，而况自羁络。末俗竞芒忽，讼纸霜叶落。平心作巨帚，一扫付清廓。无事我所得，超然解尘缚。天净镜磨垢，日炫眼刮膜。野水照曳杖，山烟荐飞屩。清朋璠玙姿，兴寄相领略。世间出世间，秋风古兰若。翠巘拂觚棱，紫苏滥关钥。晨钟隐町疃，香雾散林薄。竹密万夫静，树迸苍虬跃进。黏壁篆乾蜗，檐丝下晴蠖。蒲团便熟倚，茗碗快自瀹。性与香火冷，身脱簿领虐。理窟深探讨，迷津锐疏凿。心期跨汗漫，知音付丘壑。俯仰三十秋，痛被造化谑。贫穷道味胜，老大世故约。妄念春朝冰，不作间市瘧。出据廓庙地，入分禽鸟乐。时来屈伸指，胸次何绰绰。一官驰负担，五斗代茎获。看山未害廉，尘迹讵可削。倦鸟争暝树，短景转修阁。一来固未厌，再至良不恶。明日复命驾，便道过龙鹤。",
            "comment": ""
        },
        {
            "title": "送张仁甫见何少卿续郎中二首",
            "content": "水驿风烟暝，江郊茅苇秋。不头穷易老，自是客多愁。自倚连城价，终艰一饱谋。向非天下士，强项敢轻投。",
            "comment": ""
        },
        {
            "title": "登西楼二首",
            "content": "年来双目厌纷华，独上西楼日欲斜。幽鸟有情啼苦行，画船无事舣荷花。吴天半出云中树，越岭初横雨后霞。惆怅倚栏人去后，一竿明月属渔家。",
            "comment": ""
        },
        {
            "title": "和食笋二首",
            "content": "敢将蔬笋拟甘鲜，清瘦肥痴定孰贤。气味比僧从淡薄，支离似鹤要轻便。未随烟客登山屐，且辍江神饮马钱。一岁可能三百把，骨青髓绿配松仙。",
            "comment": ""
        },
        {
            "title": "峡州楚塞楼",
            "content": "东南上流蜀之门，领略形胜斯楼存。岷峨之西江发源，势如建瓴注平原。出门顿息波涛喧，五溪七泽相吐吞。蜿蜒纡余带城垣，山亦却立且踞蹲。排青叠翠来庭轩，座隅仿佛闻清猿。我来新律当正元，天地清夷日晏温。主人延客开清樽，酒酣疏襟忽孤骞。北望两京手可扪，感时抚事销客魂。比闻狂酋如封豚，灰飞烟灭华夷分。赤县神州宜细论，翠华几时驱育贲，归挽天河洗乾坤。愿见从来中国尊，老夫日拭双瞳昏。",
            "comment": ""
        },
        {
            "title": "梅花",
            "content": "正是园林花木衰，冰姿玉洁出疏篱。月中瘦影道傍见，江上寒香人不知。时节惊心非故物，簿书满眼欠新诗。碧云暮合关山远，拟折琼英寄所思。",
            "comment": ""
        },
        {
            "title": "杜如篪屡督烹茶仍作诗次其韵",
            "content": "老寄余生山水窟，寂无朝烟屈硉矹。客从何方问栖隐，无人应门杖藜出。言间遗我翠玉饼，把玩芳香袭呼吸。便欲洗琖试水品，肠胃空枯恐称屈。缄藏小箧挂东牖，惕若虬龙随手入。云涛雪浪有变化，扃鐍苞宜何郁郁。痛尝七碗岂不愿，待营一饱终无及。穷人谈富如画饼，浪说烹炮诧如识。真求大嚼荐茗饮，可笑诗人太疾绝。岂惟枵腹误指染，更并丽句成乾没。亦知且具衲子供，浇淋蔬笋供一啜。恐君肺腑出宫商，造物反怪太喧聒。又恐展转夜不寐，深思危虑比孤孽。何如待我食万钱，东阁大开玉醅泼。翠娥捧香沃烦腻，醉起一笑天地间。男儿盖棺事始定，所不践言有如日。",
            "comment": ""
        },
        {
            "title": "蒲团",
            "content": "瘦骨何支离，老鹤惊晴霜。软苎联溪蒲，一榻风月堂。四序自鳞次，跏趺贯炎凉。达官重锦茵，妙姬罗衣裳。寒士倚清秋，忧居涕浪浪。此君勿相留，我欲坐相忘。",
            "comment": ""
        },
        {
            "title": "赠故人二首",
            "content": "元戎坐帷幄，花幕清昼闲。井络天一涯，可以加饭餐。复出群公诗，字字冰雪寒。穷探到冥窈，老语角险艰。一读重惊叹，再读醒昏顽。嗟我平生心，文阵亡左旃。遽拭涓滴眼，窥此瀛海寰。并驱吾岂敢，愧负百且千。尚能督租赋，用博酤酒钱。日日与君醉，高歌易长叹。",
            "comment": ""
        },
        {
            "title": "早行",
            "content": "马入寒林惊宿鸦，羸僮呵手怯霜华。已经残月路数里，知这安眠人几家。呖呖晓鸟天外唱，疏疏烟树岭头斜。前程自谓明时近，不用改孜孜苦叹嗟。",
            "comment": ""
        },
        {
            "title": "偶成",
            "content": "越罗与蜀锦，被体何其华。豹胎与猩唇，适口良自佳。佳美未必得，饱暖不可赊。明通纸胜雪，乐昌墨如鸦。更招南浦石，四友相宠加。谩薰新宁香，时烹固陵茶。萧然文字间，亦足为生涯。",
            "comment": ""
        },
        {
            "title": "云安下岩二首",
            "content": "曩游成断梦，再至是陈人。揽影追前迹，寻诗指旧尘。孤松难破冻，细草易生春。晴日江天好，凭栏愁更新。",
            "comment": ""
        },
        {
            "title": "落花十绝",
            "content": "老来着意忆余年，时世那堪急似统。敌面被春将一岁，又随风叶去翩翩。",
            "comment": ""
        },
        {
            "title": "和史济川见赠",
            "content": "岁晚扁丹雪霰边，萧疏与君俱可怜。向来共厄黄杨闰，别后相逢白发年。觅句剩烦梅作兴，攻愁直纵酒称贤。故人一笑诚希阔，得失休论布幔天。",
            "comment": ""
        },
        {
            "title": "和蔡伯世韵二首",
            "content": "中郎风调世间无，敢谓明时德不孤。扫地焚香诗得计，曲肱饮水道如愚。寄书只说游山好，临老都缘学佛癯。白帝一来真漫浪，时人无用便题舆。",
            "comment": ""
        },
        {
            "title": "游峨眉十一首",
            "content": "绝岭人人到，空回亦大夸。至人观实相，凡眼眩空花。有障犹随牒，无心已出家。普贤吾日月，归屐候晴霞。",
            "comment": ""
        },
        {
            "title": "落花十绝",
            "content": "半去还来绕书丛，半随胡蝶便西东。从交满地无人扫，快意甘心薄幸风。",
            "comment": ""
        },
        {
            "title": "张明远自持其所居萃胜亭记来求诗为赋三篇",
            "content": "百城何焦嶢，储清自太初。静境超人寰，群仙之所居。清都閟宝籙，宫阙函丹书。真人拜玉庭，天帝手自除。宝盖相参差，缥缈来空虚。我欲从之游，兹山遂慵疏。朝霞以为食，浮云以为车。此意靡坚决，西望空欷嘘。君今定不凡，买山自{上茎下田}畲。上方切层霄，伊蹊百步余。瑶草破雾收，青精凌雨锄。往往逢迎间，松乔曳云裾。为我语羡门，问讯今何如。",
            "comment": ""
        },
        {
            "title": "游峨眉十一首",
            "content": "搀天元有路，绝俗更无村。孤眺临崖觜，危升挽木根。渺茫均远迩，倏忽变明昏。佛现惊搜句，岩前万口喧。",
            "comment": ""
        },
        {
            "title": "遗夔门故书",
            "content": "蜀江迸出岷山来，翻涛鼓流成风雷。掀天斡地五千里，争赴东海相喧豗。白盐赤甲当道路，呀然拒之欲使回。大山大水相较力，究转稍肯开东隈。山气盛豪水气怒，二气停滀成胚胎。离骚兮作文章祖，始知孕秀锺英才。哗哗令君出此地，得非千岁之根荄。愿祝君如此山水，滔滔岌岌风云起。人言富贵出长年，拭眼看君出奇伟。功名落落麒麟阁，公当不负山与水。如我顽钝何为者，剩买耕牛老东里。",
            "comment": ""
        },
        {
            "title": "十七日夜月色尤佳与韦去非东亭小酌",
            "content": "秋来瑶海浴婵娟，天上人间又一年。有酒何妨三夜看，无云尚见九分圆。楼台迥忆仙游眼，村落遥思禁曙烟。半柄衔山风露冷，归来清绝不成眠。",
            "comment": ""
        },
        {
            "title": "友人惠酒殊佳用清光滑辣四字为韵以谢",
            "content": "先生饮至和，尺宅如鉴光。余力暨酒醴，百瓮春朝阳。洗我未墨尘，凌风龟鹤肠。醉乡更饱历，歧路久已荒。休吏闭斋阁，三盏通真梁。到处百虑息，其俗如陶唐。",
            "comment": ""
        },
        {
            "title": "送召客",
            "content": "暮春送客朝明光，颠风吹花绕柂樯。大江吞天日出没，赤心许国一苇航。平生梦蹑螭龙尾，天门九重九万里。一朝巨手开天关，丹极紫霄随步履。儿辈端非五湖匹，国柄今归谢安石。遥之别墅清昼长，笑拂楸枰行折屐。共倾东海洗乾坤，景仁况是名公孙。四郊多垒士之耻，富贵浮云何足论。宦海十年风退鷁，我亦弹冠听推檄。安能郁郁久居此，朔饥欲死心不死。",
            "comment": ""
        },
        {
            "title": "送王子善移江津酒官一首",
            "content": "相看相别意何如，见事蜂生正要渠。挽袖一杯山月上，凝眸十里峡风徐。衣冠苗裔烟尘际，京洛风流咳唾余。自此情愁欺老得，逢群重见为驱除。",
            "comment": ""
        },
        {
            "title": "自行在解维宿长安闸下回望天竺诸山依依在目",
            "content": "归来岂不好，去国意如何。主圣忧思切，时危习俗讹。山高更回首，天阔阻悲歌。一寸丹诚地，余生感愤多。",
            "comment": "【注释】【原题】：自行在解维宿长安闸下回望天竺诸山依依在目微臣去国抚事感伤因成此诗"
        },
        {
            "title": "舟中观雪呈李尧俞二首",
            "content": "密雪晚来急，扁舟江上看。冻云千顷白，对我一襟寒。屦冷深犹立，巾欹重更弹。家山想同梦，夜倚玉栏干。",
            "comment": ""
        },
        {
            "title": "张明远自持其所居萃胜亭记来求诗为赋三篇",
            "content": "静躁固异秉，出处良一途。岩前东来人，翻然应时须。赫赫帝者师，去与赤松俱。钟鼎与林泉，天以私吾儒。穷达俯仰间，取舍亦须臾。曲士胸臆窘，屈伸自囚拘。长往信已隘，不休谅其愚。倚天霜崖姿，岱表张延符。桂栋辛夷楣，超然结云庐。花草粲绮罗，清飚发笙竽。冈峦为肺腑，烟霞相友于。逍遥以徜徉，聊可与为娱。伏枥万里心，勿作山泽癯。",
            "comment": ""
        },
        {
            "title": "就得胜寨遣人入巫山买酒",
            "content": "闻道巫山县，秋深好白醪。形神须此物，觞咏本吾曹。马杓胜鹦鹉，羊羹当蟹螯。暮寒催渴肺，径欲卖青袍。",
            "comment": ""
        },
        {
            "title": "思归",
            "content": "安用区区五斗鸟，竹篱茅屋唤人归。闭门高卧不通客，倚树长吟懒系衣。秋稻水乾还筑圃，春蚕桑尽欲鸣机。山云野树吾家物，身瘦何妨道自肥。",
            "comment": ""
        },
        {
            "title": "送涪守何常卿十六韵",
            "content": "一时周屏翰，千载汉循良。宠渥分民社，疲羸赖纪纲。洪恩随雨润，令问与风翔。日月流年驶，江山别恨长。已闻谈旧政，方改视新章。贱子千官底，曾依数仞墙。迂愚真滥吹，浩荡实包荒。倦鸟栖林樾，哀鸿顾稻梁。一廛联户版，余惠及耕桑。迨此徵黄速，还闻惜寇忙。江云牙行旆，峡树远归樯。亟欲承颜面。於正写肺肠。麦秋驱病马，山雨绝横塘。意去如飞鸟，身留类触羊。登临空怅望，竚立更凄凉。眷注期公久，趋瞻预可量。",
            "comment": ""
        },
        {
            "title": "蓦山溪",
            "content": "艰难时世。万事休夸会。官宦误人多，道是也、终须不是。功名事业，已是负初心，人老也，发白也，随分谋生计。如今晓得，更莫争闲气。高下与人和，且觅个、置锥之地。江村僻处，作个老渔樵，一壶酒，一声歌，一觉醺醺睡。",
            "comment": ""
        },
        {
            "title": "清明",
            "content": "律历调元气，氛埃廓景风。清时归在宥，憔悴得冲融。日御元来正，王春自昔同。野人看气象，暂觉百忧空。",
            "comment": ""
        },
        {
            "title": "游峨眉十一首",
            "content": "闻说最佳处，深藏叠嶂间。只须一两屐，更入数重山。架竹深犹渡，垂藤险可攀。林泉夫厌客，风雨不教还。",
            "comment": ""
        },
        {
            "title": "游云泉寺",
            "content": "人日访山寺，春风能借温。柳桥通野水，柏径隐重门。泉窦来何处，梅花别有村。从容寻后约，假榻卧云根。",
            "comment": ""
        },
        {
            "title": "题杨毅肃十马图",
            "content": "平生仰闻毅肃公，南征北伐开骏功。所乘十马有图画，今观逸气犹追风。法时血战冒飞矢，一中钩膺一贯耳。功名富贵岂偶然，请看将军出万死。绍兴壬戍之仲冬，李严城头霜月空。夜深无寐开素轴，感时抚事三叹息。",
            "comment": ""
        },
        {
            "title": "晓行得江字",
            "content": "晴色招人步晓江，牙牙瘦石水淙淙。断云作片元随伴，白鸟无群不著双。净渚镜磨涵崛屼，飞涛云涌过{锋金换舟}{左舟右双}。烟蓑雨笠吾将老，富贵心惭苦未降。",
            "comment": ""
        },
        {
            "title": "送同年杨元直持宪节湖南二首",
            "content": "犹记琼林插赐花，云霄翮断进涂赊。形归静定几生柳，道叩虚无类煮沙。晓落秋风惊白发，病瞻南极记丹砂。愿分九鼎刀圭刀，留得残年老种瓜。",
            "comment": ""
        },
        {
            "title": "涪州北岩",
            "content": "晴著春江镜样光，扁舟来炷佛前香。山从幽处亭亭绿，日倚闲边故故长。",
            "comment": ""
        },
        {
            "title": "和蔡伯世韵二首",
            "content": "钜璞希音未易知，芒鞋竹杖祗相宜。还收北伐六奇计，归作东游五胜诗。千里云山通梦想，十年笑语隔心期。拟凭浩荡长江水，日落烟寒寄所思。",
            "comment": ""
        },
        {
            "title": "张明远自持其所居萃胜亭记来求诗为赋三篇",
            "content": "文章盖代手，千载柳柳州。落笔记山水，奇香撼琳球。开卷一再续，宛若从之游。历历爽心目，毛发为飕飕。若人嗜清旷，步履素得幽。揽胜得枢要，天地不可搜。巉巉华山孙，藤萝护维陬。绝顶葺荷盖，风月共夷犹。物色自飞动，与我相答酬。千里入睥睨，远眼纵莫收。凭轩写清绝，文与境趣侔。柳魂不可招，君几绍前修。何当弃圭组，从君送清愁。",
            "comment": ""
        },
        {
            "title": "月夜",
            "content": "秋立雨新霁，气清云自消。地空银海阔，天净玉丸跳。把砚承明露，扶儿看碧霄。病禁凄冷得，不惜到明朝。",
            "comment": ""
        },
        {
            "title": "和刘仲廉新年春望二首",
            "content": "年於鬓发最相干，又作新正一再看。懒共燕泥烘午霁，吟随莺树涩朝寒。余生已分千人后，燥吻犹须百榼乾。愁绝向来飞舄伴，萧然形影若为欢。",
            "comment": ""
        },
        {
            "title": "题张粹夫万卷楼",
            "content": "儒生读书不贵书，枕头阁脚醉梦余。反不若浮屠，宝贝为函金作字，海龙扶出凌空虎。君今收拾一万卷，置在高楼截云汉。想当日月出没间，玉轴牙签互璀璨。我欲牵车驾黄犊，往发缣缃焕心目。论孟久荒缘老病，请君为我删严令。",
            "comment": ""
        },
        {
            "title": "楚甸江头望雪晴二首",
            "content": "晴天开泽国，江渚匝烟围。鹭静萧萧立，梅孤默默飞。岸荒群虎过，村迥一人归。愁绪如相恼，帆收径典衣。",
            "comment": ""
        },
        {
            "title": "僧有悟策者见予於珞碛江上诵程子山孙季辰李",
            "content": "天行明月地行水，水月相去八万里。天公大力谁能移，月在水中天作底。我心与月明作两，真月本在青天上。虽云佛说我别说，恐入众生颠倒想。少城城隈佛宫阙，客娥水月僧饶舌。三峡水寒梅花时，起予对月赓此诗。",
            "comment": "【注释】【原题】：僧有悟策者见予於珞碛江上诵程子山孙季辰李仁甫赋成都信相寺水月亭之什仆曩客成都朝夕过信相鉴公求此诗至再三余谓诗於佛法业成绮语每笑诃之不为作今策诵二三公佳句起予追赋长句付策寄鉴公"
        },
        {
            "title": "广安朱义从为渝上霜台之客母夫人年八十余极",
            "content": "振振鹭，鹭于飞。白华遗音咏洁白，故此翔鹭呈鲜仪。萱堂八十癯仙姿，无心更出风絮词。夜入佛观灯耿耿，晨翻贝叶多发丝。郎君风档晋人上，芙蕖照映清涟漪。晨昏定省履声细，鹭兮飞跃随彩衣。吾闻击石百兽舞，又闻上世巢可窥。余生眼明见异事，感今怀昔为此诗。",
            "comment": "【注释】【原题】：广安朱义从为渝上霜台之客母夫人年八十余极其孝养一日有三白鹭翔集中庭不去义从作翔鹭亭识其事缙云子为赋此诗"
        },
        {
            "title": "江月亭",
            "content": "张家作亭跨江月，久欲题诗诗思竭。今朝龙泉宝函来，岂亦索诗光贝阙。忽忆曩时醉亭上，笑倚长松清兴发。波光浩涉荡樽俎。夜色鲜明见毫发。是时披襟揖灏气，蠲涤肺肝洗尘骨。归来至今忽想像，犹觉人寰可超越。会当月夕驾烟桨，吹笛呼龙出龙窟。蓬莱方丈傥可寻，借我长风泛溟渤。",
            "comment": ""
        },
        {
            "title": "斩鸡栖木",
            "content": "舍南开小圃，土平如沃肥。去年种桃李，今年花离离。畦丁不解除事，其傍树鸡栖。雨润枝柯繁，风吹花叶披。颇乘风雨力，似欲桃李欺。桃李不自持，向人颜色低。客从何方来，指呼厉色辞。谓我同薰莸，蒙昏其在兹。草木区以别，其犹异妍媸。再拜谢客意，黾勉事剪夷。桃李佳气浮，欣欣如有知。老夫意犹恶，有悔不可追。大哉天地宽，含覆万汇滋。美恶讵可齐，俱受一元施。援毫书其事，用贬小己私。",
            "comment": ""
        },
        {
            "title": "学古堂为毛应叔题",
            "content": "昔人性嗜古，服用皆古先。有虞作漆器，弊碗历世传。货赀以得之，其费溢万千。孔席伯夷杖，乾没乃复然。家贫遂行乞，犹丐九府钱。此语虽诙嘲，义理兹可研。学古学其心，其用则蹄筌。轩辕骑苍龙，舜入九嶷巅。古意已寥廓，如酒醨其元。君生万世下，劫火经几燃。作堂表佳目，意与开辟连。譬如引猿臂，踶跂摸苍天。虽则如上说，胶谈岂称贤。今人亦古人，面目等媸妍。饥食寒而衣，天地靡变迁。浇风扬末尘，胡为莫洗溅。忘机便神守，抱朴贵纯全。六籍灿日星，泓泓圣贤渊。滑净一几神机妙算，羲皇列吾前。薰染庶可久，膏肓傥其痊。闻君憙事者，有子鸾凤骞。作诗助鼓譟，吾徒俱勉旃。",
            "comment": ""
        },
        {
            "title": "和杨拱辰见惠",
            "content": "所操或异趣，并席宁相亲。臭味傥不殊，千里情犹伸。古今邪正间，何啻万微尘。平生阅世眼，服膺无几人。济济数君子，厖然气深淳。南郭服仁义，辙迹世所循。杨侯墨池孙，清厉凌苍旻。公干抱奇蕴，謦咳皆瑰珍。造物岂私我，惠我为德邻。贱子婴祸罗，蹭蹬巴江垠。弃逐类秦客，憔悴如楚臣。九死不能悔，百炬未失真。敢希鸣玉侣，庶混击壤民。饮水蠲烦燥，薰香忏贪嗔。曷来古安汉，息黥幸依仁。至道迷所适，避风时问津。昨者枉车盖，正值霜雪辰。厨空无盛烟，坐冷乏软茵。墙头丐邻翁，肴核粗且陈。公言我未暇，语竟即踆踆。挽袂不可止，满坐颜色颦。公方迟腾踏，我已甘隐沦。我归楚之夔，公家蜀之岷。感此会合难，时来笑脱巾。酒户较深阔，句法窥清新。纵游当秉烛，正恐别鼻辛。公能勉此乐，我及留中春。",
            "comment": ""
        },
        {
            "title": "落花十绝",
            "content": "恼教衰病倩人扶，掩得疏慵倒酒壶。半湿垂垂粘醉帽，全轻冉冉上吟须。",
            "comment": ""
        },
        {
            "title": "客舟棱天庆观夜坐",
            "content": "家山千里秋风客，搔首夜深寒雨窗。万古兴亡心一寸，孤灯明灭影成双。鬓边日月如飞鸟，眼底尘埃拟涨江。高枕欲眠眠不稳，晓锺迢递发清撞。",
            "comment": ""
        },
        {
            "title": "落花十绝",
            "content": "朝来酌酒尚芳菲，醉眼醒时已觉稀。苦妒妖饶莺拂下，解怜飘泊燕衔归。",
            "comment": ""
        },
        {
            "title": "同郭师圣司空仲容探韵得江字",
            "content": "孤月流高天，分影遍千江。我来无人境，亦复窥幽窗。好客如佳月，开门辄摐摐。月到客亦到，不隔山{左山上凶下儿}谾。把手入茅庐，笑语钟新撞。一鸣惊人友，更挟飞凫双。连璧光照眼，老我心所降。呼童洗瓦盏，竹叶倾册山缸。清溪漱鸣玉，老树森高幢。更招二三子，放怀山水邦。分题得佳句，一字鼎可扛。男儿树勋德，出手便可椿。愿移诗句力，挽俗还纯厖。惟予心已灰，庶几鹿门庞。",
            "comment": ""
        },
        {
            "title": "赠故人二首",
            "content": "一日如三秋，属君情所专。晨风吹初春，绕屋鹊声乾。得非造物意，怜我徒侣单。放晴速君归，一笑不作难。起携化龙生，消散枯体酸。矫首东山云，行人为我言。言君骑紫马，近在十里间。溪边古松堤，柳波梅飞残。疾走落巾履，欢迎许平字。津津眉间黄，顾我一粲然。颇云万貔虎，枕戈卧西关。",
            "comment": ""
        },
        {
            "title": "和丁利用韵",
            "content": "末路初倾盖，春风一系舟。英姿森剑戟，余论有春秋。时事朝暮别，年华日夜流。徒劳是州县，东去勿迟留。",
            "comment": ""
        },
        {
            "title": "东方有一士",
            "content": "东方有一士，不见心忡忡。尺璧未足多，夙好良所同。永怀不能寐，揽衣出房栊。遥夜未渠央，取琴和秋虫。岂无时世交，掣肘不相容。",
            "comment": ""
        },
        {
            "title": "天华寺亭二首",
            "content": "老去心如水，眼明犹爱山。偶来出已意，特为破天悭。能便渺茫处，尽归寻丈间。公余成践蹂，心事等云閒。",
            "comment": ""
        },
        {
            "title": "春日题相思寺",
            "content": "系艇依寒渚，扶筇上晚林。山山春已立，树树雨元深。扫叶移床坐，穿云买酒斟。相思思底事，老大更无心。",
            "comment": ""
        },
        {
            "title": "感事咏菊",
            "content": "寒花冷艳为谁发，霜露泠泠祗汝侵。弱质向人如有托，清香绝世本无心。会逢仙老收灵药，不用骚人费苦吟。十载岂无陶靖节，东篱萧索待知音。",
            "comment": ""
        },
        {
            "title": "题报恩方丈宋子展所作墨竹",
            "content": "丛筠抱清节，茂若含幽翠。孤树老风霜，空枝少春意。其中有磐石，人莫知其器。坚顽如我心，脱尽荣枯累。画不与诗谋，诗辄穷微理。何时逢画郎，忘言笑相视。",
            "comment": ""
        },
        {
            "title": "点绛唇",
            "content": "十日春风，吹开一岁闲桃李。南柯惊起。归踏春风尾。世事无凭，偶耳成忧喜。歌声里。落花流水。明日人千里。",
            "comment": ""
        },
        {
            "title": "答郭师圣",
            "content": "问讯烦书札，情亲语味长。是非元自定，得失已兼忘。洗手分僧饭，清心炷佛香。穷城不假给，何似水云乡。",
            "comment": ""
        },
        {
            "title": "句",
            "content": "儿童便读山中记，老大才登记裹山。",
            "comment": ""
        },
        {
            "title": "和何子应盛山一首",
            "content": "径扫风云净，炉薰山谷香。青葱环暗壁，金壁跨崇冈。小雨留归旆，飞霞落酒觞。干戈遽如许，税鞅更何妨。",
            "comment": ""
        }
    ]
}