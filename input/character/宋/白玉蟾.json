{
    "dynasty": "宋",
    "author": "白玉蟾",
    "poems": [
        {
            "title": "西湖大醉走笔百韵",
            "content": "廼先天皇君，万有七千祀。迄彼大庭时，对於葛天氏。邈计几何年，是生余小子。上清太极公，造道穷天髓。有晋勾漏侯，炼丹极地肺。岂曰其云仍，容或有肖似。阿亾昔吞月，诞日非指李。少长异强袌，世家得源委。谁言空桑生，乃嗣白仲理。少传仕唐朝，香山号居士。不曾受衣盂，漫自访根柢。长是娱林泉，靡复閧都鄙。光景长如丝，功名大似米。留情十种仙，托契五穷鬼。尘埃日以遥，富贵云而已。允矣躬清明，听之自赞毁。且非笔不锋，自信文甚绮。接踵李杜坛，信威屈贾垒。既而倦钓鳌，何以更呼。此念轻万钟，所懽在四美。青帝御山河，东风管红紫。烟寒绿柳颦，日暖黄鹂喜。当此醉则歌，悠然起而舞。槐阴清昼长，蝉噪新声止。修竹森君贤，瑞莲立万妓。顿忘蜗蝇心，坐洗笙笛耳。月色凝冰壶，桂花落金蚁。风松啸长林，霜雁过寒水。於心豁然凄，有酒多且旨。及无蟋蟀吟，渐至芙蓉死。腊雪飞鹅毛，江梅吐玉蕊。吟诗三嗅之，对景一莞尔。亦以寸心坚，於焉百念弛。往时丱角间，纵步禅关里。香象截河流，冻蝇透窗纸。洞搜到户庭，何异丧考妣。手接秘魔杈，胸当石砮矢。最初悟苦空，旋复学久视。虽殊斲雪功，同一标月指。凿井求丹砂，斸云种枸杞。矧当偷蟠桃，亦欲追騄駬。神授嚥日书，帝锡驱雷玺。那知天可阶，是盖道在迩。吾生讵已而，君诚乐只。回首三十年，如之何也矣。旧尝习骑射，马鞍谩伤髀。亦尝习剑击，镡鄽屡擣齿。筹略成无庸，韬钤谁可比。东方罢奏书，南郭归隐几。澡虑服葠苓，洁身佩兰芷。然虽羡簪缨，奚若就刀匕。展也趣清虚，终焉知本始。顷年事四方，重趼啻万里。海岳靡不周，风烟莫能纪。东游衡庐颠，北逮灊皖趾。南登苍梧脊，西噉青城觜。云伴金华栖，月依玉笥舣。罗浮山以南，彭蠡水之涘。横笛岳阳楼，飞觞金山寺。武夷猿相呼，委羽鹤久俟。禹穴郁嶆，秦城就颓靡。桂林岚光娇，瓯越海气诡。合皂青崔峨，麻姑翠迤逦。醉寻张陵孙，走遇许逊婢。澎浪若山高，浯溪与天峙。曾樵雁荡中，亦钓太湖底。所交皆英豪，初不介彼此。素志骖龙鸾，寒厨赦犬豕。苦吟思呕心，俗状厌擎跽。徘述煮笋经，笑补遗民史。风骚追苏黄，寂寞造陶姒。饥寒莫荧惑，炼养有凭恃。余有黄芽田，旦暮举耒耜。余有白雪蚕，左右置箱篚。尽使闲姓名，浩然满朝市。方将山水蒙，毋怪天地否。颜舜足侪晞，广聃敢肩拟。但令心以灰，世事尽糠秕。造物神与游，天公气可使。伏槽待赏音，无尾叫知己。投合辱太玄，舞雩风一唯。行藏固不同，领略贵有以。浮海慨槎仙，临风唤月姉。或疑有扊扅，岂谓惟薏苡。若士乘大鹏，跫音卜嫩瞦。阴阳诿曰深，血脉微可揣。畔岩诿曰遐，舟车容可庀。孤鸦唤晴晖，拱鼠濯清泚。龟蛇伏剑蟠，鸡犬待鼎舐。不愁松柏凋，只畏桑榆徙。意马息驱驰，心兵遂消弭。身中玉楼台，赤子处非侈。身外金埤堄，虎臣治不圮。畴能弗鸿鹄，而又恋枌梓。未免畏白圭，禔身蹈廉耻。非将献黄金，赂天丐福祉。决之西则西，可以仕则仕。荷锸死便埋，归园生为诔。怆神眺高遐，怀宝谨操履。我往蓬莱山，世人劳所企。",
            "comment": ""
        },
        {
            "title": "忆西湖",
            "content": "银月窥人夜漏沉，断蒲疎柳忽关心。西风为报西湖道，留取芙蓉供醉吟。",
            "comment": ""
        },
        {
            "title": "武夷有感十一首",
            "content": "千山猿叫月如昼，万籁风号天正秋。雾湿苍苔烟漠白，白云飞梦过瀛洲。",
            "comment": ""
        },
        {
            "title": "夜深",
            "content": "一晚寻思未得诗，楼前只有月相知。夜深欲睡还贪坐，坐到五更钟动时。",
            "comment": ""
        },
        {
            "title": "留别鹤林诸友",
            "content": "千林凉叶颤秋声，前庭后庭新月明。聚头举酒固自乐，秉烛游园聊适情。此去寒衾仙骨冷，可堪清夜泪珠倾。人生聚散浑无据，相约同游白玉京。",
            "comment": ""
        },
        {
            "title": "赠紫岩潘庭坚四首",
            "content": "我穿双不借，已办一莫难。背剑嗟鏽铗，腰瓢独金丹。岁晏乃得子，劳作青眼看。行矣各努力，岁月飒已残。",
            "comment": ""
        },
        {
            "title": "盘云二首",
            "content": "笔架山头一片去，船旋岩谷不求伸。时人只恐清风起，吹作皇都雷雨春。",
            "comment": ""
        },
        {
            "title": "赠何道人",
            "content": "冠褐满天下，几个能贤贤。忽来龙虎山，结这粥饭缘。方丈最高处，幽居今几年。一双岩电眼，识尽地行仙。",
            "comment": ""
        },
        {
            "title": "山中忆鹤林",
            "content": "苍崖兮巍巍，对落花兮倚斜晖。猿啼兮鹤唳，望美人兮天一隅。",
            "comment": ""
        },
        {
            "title": "雁",
            "content": "嘹唳畴尔怜，凄凉去何渺。宁无稻粱谋，岂是江湖小。昆仲畏弓矰，奴儓失昏晓。关山夜月寒，风雨秋天杳。",
            "comment": ""
        },
        {
            "title": "绣香亭招饮",
            "content": "海棠开后雨冥绵，寒食清明又一年。胜赏挨排三月朔，嫩晴将息百花天。水光山色供图障，燕语莺声助管弦。我自吟边闲拄颊，笑人陌上拾花钿。",
            "comment": ""
        },
        {
            "title": "柳花",
            "content": "闲傍珠帘散漫初，垂垂欲下得风扶。绣床渐满圆还碎，醉目遥看有似无。只见鱼吞池面水，不知萍满岸头湖。往来无数香毬子，粘缀春衣自不须。",
            "comment": ""
        },
        {
            "title": "挹爽",
            "content": "高人今居笔架山，苍烟冥濛常风寒。西壁千岩青未了，万顷岚光薄清晓。晓来轩窗敞且明，风棂月牖一壶冰。鸡声未断钟声起，起饮沆瀣朝紫清。人间红尘刺人眼，世上蜗蝇徒尔乱。岂复知此爽气佳，已被高人俱占断。",
            "comment": ""
        },
        {
            "title": "晚酌翛然阁",
            "content": "残暑犹拖尾，新凉恰打头。酒方屯鲁郡，舞已彻伊州。",
            "comment": ""
        },
        {
            "title": "夕眺风泉亭三首",
            "content": "拄杖相寻访夕阳，诗肩独耸到昏黄。白苹洲上西风起，黄叶声中秋意长。",
            "comment": ""
        },
        {
            "title": "峡山寺",
            "content": "重楼复屋枕层崖，想有残碑锁翠苔。但见苍山如壁立，不知绿水自何来。岩花满眼红而紫，谷鸟呼名去复回。便欲买舟从此隐，岂惟一处子陵台。",
            "comment": ""
        },
        {
            "title": "李伯阳赞三首",
            "content": "蓬莱三万里，道德五千言。一自青牛去，函关烟雨昏。",
            "comment": ""
        },
        {
            "title": "罗浮歌朝斗回作",
            "content": "紫霄飞步谒琼楼，回首人间只一周。云绕崑崙山上起，月沉娑竭水中存。香烟欲断归来早，羽驾相迎未敢留。尽洗尘缘知熟路，瑶池花木未应秋。",
            "comment": ""
        },
        {
            "title": "陪王仙卿登楼",
            "content": "身在烟霞缥缈间，此心已学白云閒。遣怀把酒自酌月，无事捲帘常看山。老去棋冤休死战，年来诗债逐时还。于今养鹤多栽竹，缚住时光且驻颜。",
            "comment": ""
        },
        {
            "title": "江头",
            "content": "江上初收雨，云头尚恋山。归帆巡古岸，晴草守沧湾。",
            "comment": ""
        },
        {
            "title": "题欧阳氏山水后",
            "content": "平沙断岸几千尺，树色烟光渺无极。一叶扁舟归去来，渔翁放棹倚芦荻。八九山家云水村，白苹红蓼数渔船。沙寒石瘦木叶落，一钩淡月照黄昏。小桥跨水碧溪浅，苍壁丹崖半苔藓。樵子归担竹两竿，落霞孤鹜天边远。千山万山风色清，四柱茅亭立晚汀。花红草绿山水静，独步亭前秋月明。山前一阵梧桐雨，落花惊断山禽语。谁家楼阁隐青林，老僧归寺立溪浒。一溪流水绕云根，草舍茅庵常闭门。客来倚棹一回顾，直疑此是真桃源。洞门紫翠交相映，林幄山屏更清胜。何人作此无声诗，展开如入溪山镜。",
            "comment": ""
        },
        {
            "title": "牛渡问舟",
            "content": "岁晚行人苦欲分，山昏水暮鸟寻群。舟行棹进空回首，一望苍梧但白云。",
            "comment": ""
        },
        {
            "title": "天谷菴",
            "content": "半天突出一奇峰，小小茅檐滋味浓。夹道新松招夜月，满林幽竹唤秋风。迎人野鸟间关语，恼客岩花烂熳红。策杖且随流水去，柴门时倩白云封。",
            "comment": ""
        },
        {
            "title": "习剑",
            "content": "剑法年来久不传，年来剑侠亦无闻。一从袖里青蛇去，君山洞庭空水云。逸人习剑得其诀，时见岩前青石裂。何如把此入深番，为国沥尽匈奴血。",
            "comment": ""
        },
        {
            "title": "戏联叠韵体",
            "content": "两桨往莽苍，弓蓬穷空濛。偃偻苦怒雨，穷窿通雄风。美茝迤丽紫，丛枫朦胧红。彼美绮里子，终同隆中翁。",
            "comment": ""
        },
        {
            "title": "与赵寺丞",
            "content": "汞铅不在身中取，龙虎当於意外求。会得这些真造化，何愁不晓炼丹头。",
            "comment": ""
        },
        {
            "title": "赞历代天师·第二十五代讳乾曜",
            "content": "横握镆铘入洞天，洞天漠漠掩寒烟。仁宗亲问金丹诀，笑指斜阳噪乱蝉。",
            "comment": ""
        },
        {
            "title": "栩菴力高士与同散步二首",
            "content": "老槐苍苍嫩槐绿，小麦青青大麦黄。燕已生雏莺已去，落花不管蜂蝶忙。",
            "comment": ""
        },
        {
            "title": "戏鹤林",
            "content": "柱下固能官老子，漆园亦可禄庄周。鹤林不仕知何意，快取青毡趁黑头。",
            "comment": ""
        },
        {
            "title": "游简寂观",
            "content": "手把武夷竹，江山满吾目。落花称意红，芳草无心绿。双涧泻翠璚，群山断苍玉。青林隐成帷，碧洞深如屋。烟锁花间猿，雨惊岩下鹿。药炉埋白云，丹井浸枯木。虎岫耸锦屏，龙湫喷银粟。晋人陆修静，於此曾卜筑。饥则饵嫩松，寒则披老槲。惠远同种莲，渊明共採菊。当年学阿弥，飞神到天竺。旧有晒药台，荆棘蔽幽谷。旧有朝元石，雾霭笼飞瀑。园桃晓猿攀，庭柏夜鹤宿。何人建琳宫，先生留宝躅。铁板时敲茶，铜钟晓唤粥。冠褐霭锵锵，车马来仆仆。巨壑有鱼飞，寒池足鸦浴。天高星斗寒，更深鬼神哭。到此风骨清，直欲骑黄鹄。",
            "comment": ""
        },
        {
            "title": "栖霞",
            "content": "冷烟缠山腰，暗水冽石骨。欲风松先鸣，未雨苔已滑。洞前多琪花，洞里多紫霞。高人得所栖，日永蒸胡麻。",
            "comment": ""
        },
        {
            "title": "赠薛氏绳歌",
            "content": "其青节如竹之青，其白气如梅之白。有时抱至假山边，被人唤作谪仙客。",
            "comment": ""
        },
        {
            "title": "同邓孤舟林片雪二友晚吟三首",
            "content": "扁舟如叶片帆孤，少霁临江得句无。雨竹似人扶酒病，风松学我撚吟须。",
            "comment": ""
        },
        {
            "title": "题精舍",
            "content": "到此黄昏飒飒风，岩头只见药炉空。不堪花落烟飞处，又听寒猿哭晦翁。",
            "comment": ""
        },
        {
            "title": "秋日书怀三首",
            "content": "秋风秋雨索人诗，云放千山翠色奇。重九数来还渐近，本犀开了不曾知。",
            "comment": ""
        },
        {
            "title": "清夜辞十首",
            "content": "霜清兮露冷，暮天暮兮微云飞。北风兮吹我衣，梅花下兮明月来几时。",
            "comment": ""
        },
        {
            "title": "赠葆元",
            "content": "弃儒为见儒多误，学道缘吾道化贤。且把功名权架阁，抱琴随我去修仙。",
            "comment": ""
        },
        {
            "title": "九曲櫂歌十首",
            "content": "寂寂秋烟锁碧湾，往年此地有禅关。不神移入龙宫去，一夜风雷吼万山。",
            "comment": ""
        },
        {
            "title": "夏日遣兴三首",
            "content": "素馨蘂点粉描笔，红藕花开金镀醉。乳燕新蝉相对语，诗人何日不亭台。",
            "comment": ""
        },
        {
            "title": "友人陈槱得杨补之三昧赏之以诗",
            "content": "梅花不清是水清，最是一枝溪上横。梅花不明是雪明，冻折老梢飘碎琼。梅花不暗是雨暗，隔篱和雨粘珠糁。梅花不淡是烟淡，烟锁江村烟惨惨。梅花不枯是霜枯，霜后不俗霜前粗。梅花不瘦是月瘦，月下徘徊孤影峭。梅花不寒是风寒，落英飞上玉阑干。梅花不湿是露湿，冷蕊含羞晓呜唈。雪明偏见梅花魂，笔下六花堆烂银。水清偏见梅花骨，笔下一溪寒浸月。烟淡偏见梅花情，笔下一片黄昏晴。雨晴偏见梅花貌，笔下娉婷向人笑。月瘦偏见梅花真，笔下蟾蜍弄早春。霜枯偏见梅花操，笔下飞霜送春耗。露湿偏见梅花奇，笔下冷蕊垂百琲。风寒偏见梅花意，笔下萧骚夺云气。有人身心似梅花，写出清浅与横斜。补之若见亦惊嗟，机杼迥然别一家。繁处不繁简处简，雪迷晓色月迷晚。更得一些香气浮，阳春总在君笔头。",
            "comment": ""
        },
        {
            "title": "舟行西湖诗赠诸友",
            "content": "二十年来云水身，今凡七度踏京尘。丝长岁月能多少，粟大功名徒苦辛。白日戏陪人世事，绿烟锁断洞门春。云岩月岫今何处，一听猿声一怆神。",
            "comment": ""
        },
        {
            "title": "赠雷怡真",
            "content": "地魄天魂日月精，夺来鼎内及时烹。只行龟斗蛇争法，早是龙吟虎啸声。神水华池初匹配，黄芽白雪便分明。这些是饮刀圭处，渐渐抽添渐渐成。",
            "comment": ""
        },
        {
            "title": "晓巡北圃七绝",
            "content": "隔水人家似画图，鬓边香露缀成珠。日高丈五云犹宿，乌鹊已归三哺雏。",
            "comment": ""
        },
        {
            "title": "招贤道士",
            "content": "解鞍默默对斜晖，无限诗怀在翠微。一句秋鸿来入耳，两行客泪下沾衣。",
            "comment": ""
        },
        {
            "title": "舟中晚眺二首",
            "content": "小立船仓揭起篷，晚来帆福饱西风。望他鸿雁一双去，过了峰峦千万重。",
            "comment": ""
        },
        {
            "title": "玉壶轩",
            "content": "玉壶四榻静无尘，琴上无徵笔有神。诗债已还休骨瘦，酒冤今醒但眉颦。清风吹鹤梧桐晓，明月啼猿杨柳春。见说玉楼新架就，紫皇有诏日来频。",
            "comment": ""
        },
        {
            "title": "伤春词寄紫元四首",
            "content": "幽人何事苦伤春，春雨无端愁杀人。不但幽人独愁怨，江头多少柳眉颦。",
            "comment": ""
        },
        {
            "title": "赞历代天师·第四代讳滋字元微",
            "content": "鄱阳策杖抵岩巅，旧有丹炉锁暮烟。今古一双龙虎石，侍郎仙去是何年。",
            "comment": ""
        },
        {
            "title": "赠李道士谒仙行",
            "content": "蓬莱空夜月，琪树不秋风。霜畦老芝，烟阙多麟龙。灵龟不知岁，孤云杳无踪。白鹤忽归来，紫鸾鸣雝雝。谁种蟠桃核，花开崑崙峰。一曲舞胎仙，瑶池讌已终。手持三尺霜，浩气渺太空。坐断壶山景，杖头风月浓。玉皇知何时，锡诏下霄濛。玉膏满瓯雪，刀圭一粒红。赠子谒仙行，金鸡呼晓钟。唤起老飞廉，羊角舞巽宫。为君吹梦魂，横飞过海东。",
            "comment": ""
        },
        {
            "title": "炙灯",
            "content": "观里多时道士憎，只知贪酒百无能。黄昏钟了无人迹，借得邻房一盏灯。",
            "comment": ""
        },
        {
            "title": "赠紫华侍经周希清",
            "content": "螓首蛾眉天上人，不知何事到红尘。神霄蘂笈今谁侍，紫府琪花不敢春。无梦去陪王母宴，前生多是紫虚身，寄言寻取蓬莱路，风送双鸾上太旻。",
            "comment": ""
        },
        {
            "title": "结庵",
            "content": "结庵居深山，静中观万物。绿苔封晓云，苍藤缚夜月。啼鸟挂岩头，暗水洗石骨。风起山若雷，海翻浪似雪。少年不归来，人间空白发。",
            "comment": ""
        },
        {
            "title": "秋热",
            "content": "槐窗过两顷雨，竹榻无一张凉。风揭莲花白起，月筛桂子黄香。",
            "comment": ""
        },
        {
            "title": "晓巡北圃七绝",
            "content": "非云为侣更无人，独倚雕墙诗思冥。日色淡红烟色紫，山光浓绿水光青。",
            "comment": ""
        },
        {
            "title": "与赵将军三首",
            "content": "醉头一月不曾梳，共整扁舟又太湖。昔日舞雩多一唯，他人陋巷只如愚。",
            "comment": ""
        },
        {
            "title": "竹里桃花",
            "content": "风吹雨洗玉猗猗，云捲霞舒锦陆离。竹夹桃花花映竹，雅如翠障绣西施。",
            "comment": ""
        },
        {
            "title": "栖真观",
            "content": "鞭雷斩孽震南昌，拔宅升天谒玉皇。西岭双枫南瀑布，自言曾识许旌阳。",
            "comment": ""
        },
        {
            "title": "三华院还丹诗",
            "content": "绛宫无事绝尘埃，坎虎离龙战几回。白雪飞空铅蘂绽，黄云覆鼎汞花开。龟蛇抱一成丹药，乌兔凝真结望胎。夜半瀛洲寒月落，冷风吹鹤上蓬莱。",
            "comment": ""
        },
        {
            "title": "江口有怀二首",
            "content": "霜将枫绿染为红，风把芦花缕作茸。云自幕天谁钉挂，月来佐酒与从容。",
            "comment": ""
        },
        {
            "title": "有怀聂尉五首",
            "content": "不是无知己，相忘独有君。孤襟开皓月，往事付浮云。",
            "comment": ""
        },
        {
            "title": "示周道士",
            "content": "前山隐隐起雷声，细雨丝丝濯旱氛。何处飞来松上鹤，晚风唳断九天云。",
            "comment": ""
        },
        {
            "title": "夏夜露坐",
            "content": "披襟岸帻藕花桥，一片哀鸿度碧霄。新月出来真解事，嫩蝉吟得自无聊。",
            "comment": ""
        },
        {
            "title": "寄桂隐",
            "content": "指点篇书说向谁，武侯之后独公奇。许瓢却大尧天小，严濑应高汉座卑。夙世已傥霖雨债，我身今结水云知。何人桂树中间隐，莫作南阳一睡骊。",
            "comment": ""
        },
        {
            "title": "霞隐",
            "content": "仙翁栖紫霞，颜童鬓不华。客来问玄机，笑指菖蒲花。",
            "comment": ""
        },
        {
            "title": "赞历代天师·第九代讳符字德信",
            "content": "上饶山水甲江南，一锡横飞欲结庵。忽遇至人烟霭外，归来无语隐松岩。",
            "comment": ""
        },
        {
            "title": "田舍",
            "content": "清闲实天所惜，富贵於我何如。野马书空咄咄，醯鸡击缶乌乌。",
            "comment": ""
        },
        {
            "title": "快活歌二首",
            "content": "快活快活真快活，被我一时都掉脱。撒手浩歌归去来，生姜胡椒果是辣。如今快活大快活，有时放颠或放劣。自家身里有夫妻，说向时人须笑杀。向时快活小快活，无影树子和根拔。男儿端的会怀胎，子母同形活泼泼。快活快活真快活，虚空粉碎秋毫末。轮回生死几千生，这回大死方今活。旧时窠臼泼生涯，于今净尽都掉脱。元来爹爹只是爷，懵懵懂懂自瓜葛。近来髣髴辨西东，七七依前四十八。如龙养珠心不忘，如鸡抱卵气不绝。又似寒蝉吸晓风，又如老蚌含秋月。一个闲人天地间，大笑一声天地阔。衣则四时惟一衲，饭则千家可一钵。三家村里弄风狂，十字街头打鹘突。一夫一妻将六儿，或行或坐常兀兀。收来放去任纵横，即是十方三世佛。有酒一杯复一杯，有歌一阕复一阕。日中了了饭三餐，饭后齁齁睡一歇。放下万缘都掉脱，脱得自如方快活。用尽醒醒学得痴，此时化景登晨诀。时人不会翻筋斗，如饥喫盐加得渴。偶然放浪到庐山，身在白苹红蓼间。一登天籁亭前望，黄鹤未归春雨寒。心酸世上几多人，不炼金液大还丹。忘形养气乃金液，对景无心是大还。忘形化气气化神，斯乃大道透三关。绛宫炎炎偃月炉，灵台寂寂大玄坛。朱砂乃是赤凤血，水银乃是黑龟肝。金铅採归入土釜，木汞飞走居泥丸。华池正在气海内，神室正在黄庭间。散则眼耳鼻舌忙，聚则经络荣卫闲。五脏六腑各有神，万神朝元归一灵。一灵是谓混元精，先天后天乾元亨。圣人採此为药材，聚之则有散则零。昼夜河车不暂停，默契大造同运行。人人本有一滴金，金精木液各半斤。二十八宿归一炉，一水一火须调匀。一候刚兮一候柔，一爻武兮一爻文。心天节候定寒暑，性地分野争楚秦。一日八万四千里，自有斗柄周天轮。人将蜕壳阴阳外，不可不炼水银银。但得黄婆来紫庭，金翁姹女即婚姻。青龙白虎绕金鼎，黄芽半夜一枝春。九曲江头飞白雪，崑崙山巅腾紫云。丁公默默守玉炉，交媾温养成胎婴。神水沃灭三尸火，慧剑扫除六贼兵。无中生有一刀圭，粪丸中有蜣蜋形。",
            "comment": ""
        },
        {
            "title": "夏日遣兴三首",
            "content": "枕簟来寻瓜李盟，银床金井已关情。牡丹芍药成前辈，茉莉素馨方后生。",
            "comment": ""
        },
        {
            "title": "桃源祠",
            "content": "因访翟仙傍柳隈，不堪风景把人推。松杉十丈入斤斧，夏屋数间俱劫灰。道士潜心隐丹灶，儿童劝我举霞杯。谁知自有长生诀，独步白云归去来。",
            "comment": ""
        },
        {
            "title": "朱文公像赞",
            "content": "皇极坠地，公阳于天。武夷松竹，落日鸣蝉。",
            "comment": ""
        },
        {
            "title": "题诸葛绣香园",
            "content": "碧桃枝上东风转，一点阳和开柳眼。何人收拾罗浮香，藏在此园天不管。每岁东君召勾芒，玉壶淡淡晴烟暖。佳人有恨嫌花迟，王孙不来空草偃。南阳公子笔下诗，先遣一番风雨趱。底事莺啼似骂春，山川失色花神赧。浅碧牡丹呈一枝，嫩红艾药开数本。小池水脉涨春波，古洞烧痕铺翠巘。寒泉漱玉夺琴声，旧竹移阴侵酒盏。如人画出香锦图，任与白云自舒卷。海棠落池春闭门，杜鹃声断蜂蝶懒。秧针刺水盈南亩，老桑脱树蚕方茧。其他苑囿皆春归，酒酹花魂不可挽。此园春色无增损，主人不肯扃池馆。荷花吐出十丈红，芹秀泥融燕空卵。茉莉避席方夏阑，芙蓉弹冠已秋晚。面兰琢句诗清新，宾菊开樽意萧散。彤桂风中金屑飞，早梅雪里璚香远。晓来泣烟枝上猿，夜静吠月花间犬。壶中景富人荣华，身外天寒苦日短。醉后焚香厌濁醪，诗成入口胜金脔。水晶帘捲翡翠屏，何必蓬莱和阆苑。诸郎青衿辈侃侃，一觞一咏心燕衎。红袖佯醉倚莆萄，白丁不敢蹑苔藓。诗翁一字轻华衮，南来见此亦希罕。主人青眸终日阮，会将此诗刊翠琬。",
            "comment": ""
        },
        {
            "title": "即事君子堂五首",
            "content": "南薰唤起莲花悟，西照催归燕子忙。自洗霜刀来切藕，传君嚼玉嚥冰方。",
            "comment": ""
        },
        {
            "title": "玉真瑞世颂",
            "content": "维皇宋嘉定皇后崇尚神仙，有志铅汞，臣生遇熙旦，获覩盛事，谨制《玉真瑞世颂》。其辞曰：西华王母，紫虚元君。咀嚼九日，偃仰三云。毛竹秦娥，箫台周女。夜骑天风，晓诣帝所。琪花开盛，凤鸟歌雍。霞旌舞翠，烟幢丽空。金茎露飞，玉树月淡。苍苔丹墀，红药宋槛。北斗后德，阳春母仪。飚乘鹤驱，霓裳羽衣。懿淑靖都，恭柔慧闲。金玉渊海，琼瑶丘山。圣学光明，宝翰芳美。四海歌谣，关雎麟趾。仙仪沖粹，道性熙怡。福禄来为，葛藟螽斯。金鼎凝霜，玉炉煅月。芝田黄芽，桂馆白雪。青鸟不至，翠蓬忘归。玉真瑞世，吾教光辉。祥延方士，酬酢道要。营魄守雌，玄牝观妙。广寒兔老，衡岳松青。至尊万寿，永保坤宁。",
            "comment": ""
        },
        {
            "title": "自赞三首",
            "content": "日月藏瓢里，溪山挂杖头。有些难说处，夜夜是中秋。",
            "comment": ""
        },
        {
            "title": "櫂歌九章寄彭鹤林",
            "content": "榔声击空碧，帆影浮沧浪。倚櫂蓼花洲，一犬吠斜阳。",
            "comment": ""
        },
        {
            "title": "山斋夜坐二首",
            "content": "嗅花风入鼻，掬水月浮身。夜静焚香坐，空山一个人。",
            "comment": ""
        },
        {
            "title": "九曲櫂歌十首",
            "content": "仙舟停棹架岩头，黄鹤归天今几秋。满洞桃花人不见，一溪绿水为谁流。",
            "comment": ""
        },
        {
            "title": "题桐柏观",
            "content": "淡月笼苍松，清流蘸修竹。水深蟾不设，长伴道人宿。",
            "comment": ""
        },
        {
            "title": "问花",
            "content": "蓦地诗心到海棠，问花开未晓来忙。村童熟睡不知唤，惟有流莺语似簧。",
            "comment": ""
        },
        {
            "title": "送蜀李道士",
            "content": "我居琼海子潼川，相望西南路八千。乃祖青牛今不返，予家白鹿尚闲眠。云萍莫测真如梦，琴剑相逢亦宿缘。多少西风黄叶恨，待须贳酒泛湖船。",
            "comment": ""
        },
        {
            "title": "行春辞九首",
            "content": "借彼笙箫鼓笛中，诗人随分得春风。提壶处处差监酒，布谷朝朝讲劝农。",
            "comment": ""
        },
        {
            "title": "许紫沖求真容赞",
            "content": "庐山之下，绣谷之中。一江夜月，万壑松风。此意谁能委，岳阳城外松。",
            "comment": ""
        },
        {
            "title": "与永兴观主梅",
            "content": "玉艳冰英绝可怜，即之时复一嫣然。姑苏日暮逢西子，采石江明见谪仙。",
            "comment": ""
        },
        {
            "title": "问春",
            "content": "不教蜂蝶畧来些，岂是春神病酒耶。燕语莺啼今几日，风魔雨难许多花。",
            "comment": ""
        },
        {
            "title": "自赞三首",
            "content": "神府雷霆吏，琼山白玉蟾。本来真面目，水墨写霜缣。",
            "comment": ""
        },
        {
            "title": "即事寄紫元",
            "content": "老雨饯秋菊，孤烟醖暮岚。雁惊十月北，梅早一枝南。往事风吹帽，良宵月挂簪。时哉亦难得，我已到无参。",
            "comment": ""
        },
        {
            "title": "赞历代天师·第二十代讳谌字坚德",
            "content": "吸乾酒每一须臾，冠冕玄坛百岁余。不食人间烟火气，能传天上电花书。",
            "comment": ""
        },
        {
            "title": "秋宵辞",
            "content": "眇哉青松梢，高高九千尺。两班森道傍，暮起凄黯色。嗟彼昂藏姿，山林端可惜。浩然呼西风，夜深鸣萧瑟。此意偶相似，叹息复叹息。",
            "comment": ""
        },
        {
            "title": "江上散纵",
            "content": "欲晓江头杖策徐，一峰西去众峰趋。不知林里犹僧寺，少立忽闻敲木鱼。",
            "comment": ""
        },
        {
            "title": "折梅二首",
            "content": "一朵寒香已自奇，高丫两朵更清姿。树前树后花都绝，折了南枝折北枝。",
            "comment": ""
        },
        {
            "title": "武夷有感十一首",
            "content": "莺唤绿杨抽嫩叶，蝶催碧藕发新花。飒然一点薰风至，日落前山噪乱鸦。",
            "comment": ""
        },
        {
            "title": "将进酒",
            "content": "秋山苍苍秋云黄，鸦浴咸池忽扶桑。一月二十九日醉，百年三万六千场。嗟君千太擎天来，而有万卷悬河口。乱花飞絮心扰扰，不如中山千日酒。黄凿落，赤叵罗。姑射真人注宝雪，广寒仙子行金波。玉蛆初泛松花露，琼螺再荐椒花雨。米大功名何足数，鸿毛利害奚自苦。醉则已，睡则休。水浩浩，天悠悠。君知否，昔在甲辰尧嗣位，迄今嘉定之辛巳。其中三千六百年，几度寒枫逐逝川。",
            "comment": ""
        },
        {
            "title": "赠吴草裘",
            "content": "闻道青城有老吴，话头入耳十年余。偶同婺女无忧客，来到天台撞见渠。身上衣衫惟布素，口中谈吐尽丹书。想君已是千余岁，谁道神仙仙上无。",
            "comment": ""
        },
        {
            "title": "送春",
            "content": "草木从交代，溪山无故新。更斟些子酒，尚是霎时春。雨止莺如怨，花飞柳亦颦。东皇催上印，生怕子规嗔。",
            "comment": ""
        },
        {
            "title": "秋宵辞",
            "content": "长天滑如纸，皓月寒如水。今人成古人，人生复能几。顾此清凉夜，此情不自已。聊以写怀抱，黯黯泣神鬼。所泣复何言，已矣复已矣。",
            "comment": ""
        },
        {
            "title": "俞楼",
            "content": "十二栏杆秋月明，谪仙曾此宴飞琼。半窗树色粘山色，隔岸风声送水声。织翠回纹伤薄倖，香红染袖怅都城。酒愁花恨无人诉，赖有延年俞秀英。",
            "comment": ""
        },
        {
            "title": "赠陈先生三首",
            "content": "炯炯双眸古老锥，手提向上大钳鎚。蓦然寻着钟离老，捉住长髯问是谁。",
            "comment": ""
        },
        {
            "title": "有怀聂尉五首",
            "content": "月湿松梢露，溪鸣竹里风。是中有诗味，何日一樽同。",
            "comment": ""
        },
        {
            "title": "木郎祈雨咒",
            "content": "乾晶瑶辉玉池东，盟威圣者命青童。掷火万里坎震宫，雨骑迅发来太濛。木郎太乙三山雄，霹雳破石泉源通。神震巽土皓灵翁，猛马四张火冲。流精郁光奔祝融，巨神泰华登云中。墨旛皂纛扬虚空，掩曦蒸雨屯云浓。阏伯撼动崑崙峰，幽灵翻海玄溟同。冯夷鼓舞长呼风，蓬莱弱水兴都功。龙鹰捷疾先御兇，朱发巨翅双目彤。雷电吐毒驱五龙，四溟叆叇罗阴容。一声四海改昏蒙，雨阵所至川流洪。金光流精斩旱虹，洞阳幽灵召丰隆。玉雷浩师变崆峒，虚皇泰华扫妖爞。群梁玄黄号前锋，祠泉恣蜃威天公。火律令翻穹窿，鞭击妖魅驱蛇虫。勾娄吉利炎赫踪，登僧泽颐悉听从。织女四哥心公忠，辅我救旱助勋隆。赤鸡紫鹅飞无穷，摄虐缚崇送北酆。敕紫虚元君降摄，急急如火铃大帅律令。",
            "comment": ""
        },
        {
            "title": "题莫干山",
            "content": "封到半天烟霭间，一卷仙书一粒丹。城南城北无老树，又吹竹笛过前山。",
            "comment": ""
        },
        {
            "title": "先师翠虚泥丸真人赞",
            "content": "惠州是生缘，嘉州是得遇。漳州走落水，潭州没去处。",
            "comment": "： | ：\r\n姓陈，讳楠，字南木 | 【注释】姓陈，讳楠，字南木"
        },
        {
            "title": "述古",
            "content": "帝子御飞龙，鼎湖叫奚为。玉京郁崔嵬，银河汎渺瀰。俯首视红尘，万蚁纷何知。乘云游八极，手翫珊瑚枝。汤武事干戈，此事矧肯期。但闻穆天子，八骏曾瑶池。",
            "comment": ""
        },
        {
            "title": "易道录招饮五首",
            "content": "诗疵得似维摩病，酒圣能如孟子醇。何事多时疏杖屦，亦缘避俗屏冠巾。",
            "comment": ""
        },
        {
            "title": "秋宵辞",
            "content": "清秋薄湖山，蒲柳生寒烟。怅望荷花中，谁家鸣筦弦。岂复念伊人，孤影芙蓉边。吸风咀月露，照水时自怜。暗怀夜光宝，长吁不成眠。",
            "comment": ""
        },
        {
            "title": "题杨家酒楼",
            "content": "碧落散郎下人世，骑云鞭霆日日醉。杨家三杯松花醪，眼花浑不醒天地。知有溪山无名利，铁笛吹破西山翠。",
            "comment": ""
        },
        {
            "title": "隶轩真赞",
            "content": "骨气已神仙，玄圃挺生贤。面上四时春，心次一壶天。人皆就法门栋梁上踔他光景，我道隶轩高士志趣飘然。若也未知涯涘，为君指出言诠。丹成若未归蓬岛，且结溪山风月缘。",
            "comment": ""
        },
        {
            "title": "送黄心大师",
            "content": "如今无用绣香囊，已入空王选佛场。生铁脊梁三事衲，冷灰心绪一炉香。庭前竹长真如翠，槛外花开般若香。万事到头都是梦，天倾三峡洗高唐。",
            "comment": ""
        },
        {
            "title": "秋思",
            "content": "苍崖高处云濛濛，云气深中有碧鸿。万里青霄飞径度，依然又掠西风去。此时桂花开未开，故人不来鸿雁来。一瞬四方无觅处，不堪回首潇湘路。我方拄颊吟夕烟，徘徊欲赋空茫然。故人有酒坐秋夕阳，似我两地遐相忆。一写此诗聊问秋，江枫岸柳替人愁。纵然对面亦如梦，幽情付在玉三弄。玉笛凄凉远不闻，不念山中有白云。",
            "comment": ""
        },
        {
            "title": "题三山天庆观三首",
            "content": "渺渺神霄天，玉京何岧峣。琼花露泣蕊，琪树风鸣条。瑶妃侍云笈，羽童舞金翘。嗟彼世间人，红尘徒朝朝。",
            "comment": ""
        },
        {
            "title": "醉吟二首",
            "content": "松风吹我飞，手搦空中月。笑指蓬莱山，可补银河缺。",
            "comment": ""
        },
        {
            "title": "听赵琴士鸣弦",
            "content": "我寻屏迹到猿啼，云满山前花满溪。高峰壁立七十二，风生两腋天可梯。炼师两鬓东风黑，绀天不流月光白。檐牙咬雨昨已晴，松幄张空夜瑟瑟。兴浓抱石玄以轻，得意七弦横玉绳。膝头指弄响玲玲，灿然夺目三十星。初如雨滴芭蕉夜，久坐梧桐猿啸罢。宛然幽涧听鸣泉，偶杂修篁戛清夏。先疑易水渡荆轲，已转似劝无渡河。美人金帐别项籍，壮士铁笛吹孟婆。不然双雉两南北，或者妇牵苏武服。弦中何似湘妃怨，指下为甚明妃哭。又非林下感蟏蛸，更匪胡笳叫晚秋。自然雁声下遥塞，忽觉蝉噪过南楼。君休弹终我畏听，满怀今古兴亡病。苍梧云愁虞舜远，鼎湖云出轩辕冷。一声一声复一声，不管世间银发生。弹尽天涯夕阳影，又向山中弹月明。胡长卿，去已久，韩飞琼，无此手。玉帝闻未曾，人间空白首。柳花霏霏满江城，城外海棠红泪倾。恐君余思更未已，为我春昼闻晴莺。",
            "comment": ""
        },
        {
            "title": "赠紫岩潘庭坚四首",
            "content": "无愁是云愁，无羞是雪羞。我非云与雪，何以白我头。日出雪自消，雨晴云亦休。盛年轻弃掷，不及且娱游。",
            "comment": ""
        },
        {
            "title": "听琴",
            "content": "心造虚无外，弦鸣指甲间。夜来宫调罢，明月满空山。",
            "comment": ""
        },
        {
            "title": "瑶台散天花词三首",
            "content": "诸天彩女一双双，十二楼前并捧香。太乙真人乘白鹤，云中端简候虚皇。",
            "comment": ""
        },
        {
            "title": "张子衍为至德知观鄢冲真求诗",
            "content": "一簇楼台水上居，琅风韵竹动笙竽。鱼龙飞舞半帆雨，鸥鹭眠呼两岸芦。雪覆高低春玉树，月明表里夜冰壶。渔郎倚櫂桃花落，认得扶桑宫殿无。",
            "comment": ""
        },
        {
            "title": "岁晚书怀",
            "content": "岁事忽婉娩，旅怀良尔悲。风雾起无边，雨雪凄霏霏。岂无销金帐，唱饮羊羔儿。寄食他人门，屏息从所依。鵰鹗翔九天，鹪鹩巢一枝。烟霄有熟路，我当何时归。人间自富荣，信美非所宜。朱颜日已改，华发渐复稀。触目思远人，胜赏怀昔时。园林向衰谢，青山吞斜晖。坐久露华重，吟残云意迟。晴空清已旷，寒月满我衣。莫言一杯酒，容易相对持。病鸐栖草亭，会须唳声飞。",
            "comment": ""
        },
        {
            "title": "清夜辞十首",
            "content": "风起兮霜下，池塘冰兮井水寒。望清都兮鹤未还，明月兮空山。",
            "comment": ""
        },
        {
            "title": "赞历代天师·第一代祖师正一静应真君讳道",
            "content": "云锦山前炼大丹，六天魔魅骨毛寒。一从飞鹤归玄省，烟雨潇潇玉局坛。",
            "comment": "： | ：\r\n原题：赞历代天师·第一代祖师正一静应真君讳道陵字辅汉 | 【注释】原题：赞历代天师·第一代祖师正一静应真君讳道陵字辅汉"
        },
        {
            "title": "夜坐",
            "content": "砚水寒欲冰，烛蜡凝成泪。月夜天飞霜，琐窗人不寐。万竹舞风青，孤松溘露翠。楼前呼黄鹤，凄然发清唳。",
            "comment": ""
        },
        {
            "title": "赞历代天师·第二十一代讳秉字温甫",
            "content": "火腹金龟梦正疑，琳房初诞谪仙儿。丹传祖印百来岁，执笏归仙地震时。",
            "comment": ""
        },
        {
            "title": "櫂歌联句",
            "content": "西风起兮，落叶黄兮，黍稷香兮。击空明兮，泝流光兮，天一方兮。彼美人兮，遥相望兮，彼苍茫兮。击孤舟兮，蓼花傍兮，啼寒螿兮。",
            "comment": ""
        },
        {
            "title": "玉涧桥",
            "content": "长虹饮玉涧，飞下苍松湾。高僧一指呼，蜿蜒依青山。涧底绿水寒，倒影卧波间。行人此驻锡，直透赵州关。",
            "comment": ""
        },
        {
            "title": "明月曲",
            "content": "月色一何明，不堪顾孤影。倚楼暮风寒，举手挈衣领。行云若相怜，徘徊西风顶。强饮不成醉，幽情默自省。莫道负明月，明月亦应知。只知今夜我，不觉琼楼时。我记在琼楼，醉弄珊瑚枝。枝头月明好，何曾解相恼。今夜涕汍澜，只恐朱颜老。",
            "comment": ""
        },
        {
            "title": "赞历代天师·第二十六代讳嗣宗",
            "content": "朱砂鼎里炼金晶，默祷天皇入紫冥。月落半山丹井水，猿声惊断满天星。",
            "comment": ""
        },
        {
            "title": "与永兴观主梅",
            "content": "破袖悬鹑鬓苍，山前山后乐相羊。三更月影如酥白，一树梅花似雪香。",
            "comment": ""
        },
        {
            "title": "七仙寺石履二首",
            "content": "踏遍三千及大千，除非铁脚始能穿。当时达磨持归去，何事传来到七仙。",
            "comment": ""
        },
        {
            "title": "题紫芝院",
            "content": "武夷山前啸一声，云愁雾惨野猿惊。闲披破衲藏风月，醉把葫芦禁鬼神。杖弄银蟾搅天地，夜烹金鼎煮星辰。睡酣不觉机关路，身是红光火一轮。",
            "comment": ""
        },
        {
            "title": "示英州风僧",
            "content": "宗门老衲旧仪刑，配字年来老转青。谁道南能无一物，如今英石尽铜腥。",
            "comment": ""
        },
        {
            "title": "赠杜省元",
            "content": "海外三山一洞天，金楼玉室有神仙。南柯国里柯岩叟，白马江边马自然。鲸脯味甘供老广，黄麻饭熟饲彭铿。金丹炼就炉无火，桃再开花经几年。",
            "comment": ""
        },
        {
            "title": "玉艳亭即事五首",
            "content": "风雨平安日，山林富贵天。笋芽青露爪，蕨蕻紫伸拳。",
            "comment": ""
        },
        {
            "title": "落梅",
            "content": "惆怅风前问落梅，既开不久底须开。芳心未忍轻离折，更遣残春度水来。",
            "comment": ""
        },
        {
            "title": "午顿",
            "content": "笋方合爪蕨擎拳，好与同参诗里禅。居士闻韶今已久，炉峰为我晓生烟。",
            "comment": ""
        },
        {
            "title": "顺昌即事",
            "content": "笔下千机锦，胸中一滴金。乾坤春瓮阔，风月夜楼深。世绝夫君操，人谁梁父吟。只寻云外路，谁复听寒砧。",
            "comment": ""
        },
        {
            "title": "赠慵菴卢副宫",
            "content": "山色凝云翠几重，鸟声惊落夕阳红。要携琴去弹秋月，且掇棋来著晚风。一度醉眠知事少，数番吟畅觉心空。慵菴不与人相与，阁上柴门滋味浓。",
            "comment": ""
        },
        {
            "title": "冥鸿阁即事四首",
            "content": "夜饮青莲居士家，高吟大笑对梅花。饕杯自喜更筹缓，醉墨偏随烛影斜。",
            "comment": ""
        },
        {
            "title": "题舒氏难老亭二首",
            "content": "别是人间一洞天，椿松郁郁起祥烟。德同桂种不知岁，福与水流无尽年。萱草堂前千古事，莲花池上两神仙。莱衣戏彩人无恙，结尽溪山风月缘。",
            "comment": ""
        },
        {
            "title": "幽居杂兴三首",
            "content": "月来佐酒如随牒，花自从诗各寄名。尽把烟霞归节制，闲中排日听泉声。",
            "comment": ""
        },
        {
            "title": "谒仙行赠万书记",
            "content": "嶰管飞葭方孟签，青女仍前行夜恶。连日东风料峭寒，黄鹂声断梅花落。客来武夷访灵踪，八字洞门无锁钥。溪头昨夜添新雨，桃片满溪红灼灼。苍苔满地空绿勺，芳草无言烟漠漠。捣药声乾丹井寒，蜡桥一断收霞幕。千古松风学凤笙，向晚清客满林壑。山光不动旧松竹，洞中惨惨悲猿鹤。机岩学馆空无人，紫领丹丘久萧索。雾暗平林虎长啸，碧潭生花老龙跃。峭崖飞鸟不敢过，万丈苍琼真峻削。山中金蟾不可寻，石边且取黄芝嚼。我生逍遥事落魄，泉石烟霞得真乐。身披绿麻戴青蒻，横担碧藜蹑芒屩。只爱山林厌城郭，却厌膏粱爱藜藿。冷眼石上入华胥，梦见太虚无斧凿。朅来洞中未半饷，转眼又觉经旬朔。今朝云头雨收脚，欲归又被溪山缚。欲作此地三间茅，朝餐红霞暮饮瀑。已有神仙分定缘，定知道外无乾坤。只愁天上多官府，九转丹成未敢吞。",
            "comment": ""
        },
        {
            "title": "仙岩行",
            "content": "醉携七尺霜前行，云锦山前湾几曲。溪头秋雨添寒绿，蛟龙冷浸一壶玉。蓼花锦岸红欲流，稻田高下铺棋局。碧岩耸出碧天半，鸟不敢飞缩双足。古洞无人石酒酢，峭壁仙仓积天粟。老稍指顾犹惊呼，神刓鬼划出岩谷。捣药声乾人已仙，万丈丹井一泓泉。风击古松飞翠盖，日射苍苔铸绿钱。藤萝拽树擘轻烟，黄鹤一去今何年。天欲夕阳空鸣蝉，夜深岭月向谁圆。古寺老屋留数椽，残僧一二掩柴门。铁像面壁萧萧然，瓦炉无火古殿前。寒鸦到窗檐息溜，暮云衰草觉山瘦。楮衾不暖不成眠，虎声入耳猿声又。几点疎星落梧桐，丹峦紫壑高相斗。何当汗漫跨青牛，晓露泠泠白玉楼。",
            "comment": ""
        },
        {
            "title": "山前散策",
            "content": "月影黄昏后，诗天眼界宽。野香寻得见，石背一枝兰。",
            "comment": ""
        },
        {
            "title": "江口有怀二首",
            "content": "丹枫偷落风无觉，白鹭微行鱼不知。两地南楼今夜月，一般清皎百般思。",
            "comment": ""
        },
        {
            "title": "立马待舟",
            "content": "拂晓匆匆马首东，嫩寒初破酒无功。自知雾帽清珠湿，少立霜桥脆玉鬆。",
            "comment": ""
        },
        {
            "title": "梧窗二首",
            "content": "世事如尘扫又生，梧窗终日坐冥冥。有时饮罢却行乐，立看风吹阁上铃。",
            "comment": ""
        },
        {
            "title": "清夜辞十首",
            "content": "月明兮星稀，烟漠漠兮风悲。空阶兮竹影，悄无人兮萤飞。",
            "comment": ""
        },
        {
            "title": "曲肱诗二十首",
            "content": "玉皇有敕问神霄，谁去骑龙乱作妖。自别雷城一回首，人间天上已相辽。",
            "comment": ""
        },
        {
            "title": "赞历代天师·第二十四代讳正随字宝神",
            "content": "人在犂锄烟水乡，结茅高卧小松岗。敕封真静先生号，一卷仙经一炷香。",
            "comment": ""
        },
        {
            "title": "武昌怀古十咏·南楼",
            "content": "凭暖朱栏醉已酥，楼前眼缬望中疎。汉阳草树看来短，淮岸渔家淡欲无。薄暮鸦翻千点墨，晴空雁草数行书。多情庾亮吟魂远，风泛荒花秋满湖。",
            "comment": ""
        },
        {
            "title": "罗适轩净明轩",
            "content": "占断人生百岁閒，绛宫有路透玄关。明如雪夜潭心月，静似春天雨后山。万籁无声人不寐，一尘何处夜将阑。琴心三桑倚楼坐，黄鹤悠悠去不还。",
            "comment": ""
        },
        {
            "title": "武夷有感十一首",
            "content": "道人心与物俱化，对景无思诗自成。诗句自然明造化，诗成造化寂无声。",
            "comment": ""
        },
        {
            "title": "流憩",
            "content": "苍崖万仞倚空寒，一道飞泉泻半山。到此倚栏聊植杖，少时款款入松关。",
            "comment": ""
        },
        {
            "title": "薛直岁喜神赞",
            "content": "和风满面紫芝春，双脸常如酒半醺。法籙把除符券柄，宗门立尽栋染勋。风冠夜戴琼林月，鹤氅朝披玉洞云。自是神仙真气象，多生曾是薛真君。",
            "comment": ""
        },
        {
            "title": "山斋夜坐二首",
            "content": "惊梦猿三咽，窥帷月一痕。无人空犬吠，依旧掩柴门。",
            "comment": ""
        },
        {
            "title": "赠城西谢知堂",
            "content": "蓬莱山上神仙翁，道貌挺挺乔如松。双眸炯炯黑於漆，脸边隐隐如桃红。有时仰天笑开口，撮起崑崙归右手。忽然虚空跌落地，不觉满腹藏星斗。有时惊起老龙号，一口汲尽沧浪波。打破混沌揣出骨，拈起芥子貯山河。偃月炉中煮天地，煎炼日魄并月髓。笑把葫芦禁鬼神，杖头挑起山和水。栾巴噀饭飞成峰，左慈剪艾化为龙。夏月梅花冬月电，似此伎俩问吕钟。撮土为香犹是假，水底麒麟取作酢。鬼神眼睛突出外，无根树下骑铁马。工夫到处戏极时，拈弄造化如儿嬉。大虫舌上翻筋斗，却笑金刚学画眉。女皇要补西天竅，炼石不得羲皇笑。秦皇凿山通四溟，汉帝掣之一长笑。先生手持没底篮，出有入无犹不凡。携此道术问四海，洞宾今正觅同参。盏里绵包或聚散，火里游鱼水里雁。黄鹤楼前大醉时，撑眼撮与钟离看。水盆搅散五色沙，满地写出龙蛇花。自将一盏逡巡酒，敢向人前化作茶。笊篱里面一条路，透入青霄云外去。十字街头开铺席，翻手覆手成云雨。如今天下觅无人，似君道术真入神。踏遍江湖今几春，都来一个云水身。",
            "comment": ""
        },
        {
            "title": "武昌怀古十咏·黄鹤楼",
            "content": "白云黄鹤迹成遗，何独当年丁令威。洞里不知朝市改，人间再到子孙非。笛声吹断秋江黯，月影飞来夜漏稀。大醉倚楼呼费沱，蓬莱山下几斜晖。",
            "comment": ""
        },
        {
            "title": "倚马观二鹤",
            "content": "对舞鸣仍和，双飞去复回。归家千载远，丹灶付苍苔。",
            "comment": ""
        },
        {
            "title": "久旱得雨晚凉得月奉似鹤林",
            "content": "骄魃羞月晓失威，前村落罢雨丝丝。四方万里共明月，五岳六辅生凉颸。我亦白云一逋客，幸不龙门遭点额。寻常袖手不为霖，直恐风生天地黑。",
            "comment": ""
        },
        {
            "title": "清夜辞十首",
            "content": "横黄兮橘绿，湛雾飞兮夜月寒。幽人兮夜坐，顾影兮自怜。",
            "comment": ""
        },
        {
            "title": "元旦在鹤林偶作",
            "content": "东风吹散梅梢雪，一夜挽回天下春。从此阳春应有脚，百花富贵草精神。",
            "comment": ""
        },
        {
            "title": "同邓孤舟林片雪二友晚吟三首",
            "content": "江天漠漠但黄芦，雁鹜相呼日已晡。雨过月如全赵璧，烟深山似绐秦图。",
            "comment": ""
        },
        {
            "title": "月岩",
            "content": "素娥飞下碧霄间，别馆嵌空万仞寒。不是高悬青玉玦，直疑斜捧烂银盘。云根朴朔兔相似，灌木参差桂一般。说与长风休送上，千秋留与往来看。",
            "comment": ""
        },
        {
            "title": "赠云谷孔全道",
            "content": "凝神爽气炼金丹，七返从来有七还。昨夜一声雷霹雳，不知人已在泥丸。",
            "comment": ""
        },
        {
            "title": "月庭",
            "content": "佳人冰雪姿，奕奕紫芝眉。中怀径寸珠，晓夜光陆离。似月充其庭，谓是亦良非。乃知可怜宵，诚与姮娥期。四座生虚白，一笑搴其衣。拔子出红尘，相与游瑶池。举头叫风伯，招手邀云师。高折丹桂花，纵身空中飞。",
            "comment": ""
        },
        {
            "title": "重九",
            "content": "疎风冷雨北山南，时见归鸿度碧潭。重九日人多是醉，两三枝菊总斜簪。",
            "comment": ""
        },
        {
            "title": "倪梅窗喜神赞",
            "content": "燕颔虎头古班超，龙章凤姿晋嵇康。高人心地本无象，风清月冷倪梅窗。",
            "comment": ""
        },
        {
            "title": "华阳吟三十首",
            "content": "一吟一醉一刀圭，真气真精满四肢。若到酒酣眠熟后，满船载宝过曹溪。",
            "comment": ""
        },
        {
            "title": "知宫王琳甫赞",
            "content": "青布衲，碧藜筇。诗吟白芍药，曲唱紫芙蓉。一局着残人事醒，七弦弹破世间空。时乎泛一叶於沧海之外，时乎飞片羽於虚空之中。铁笛横吹老龙泣，金樽一倒琪花红。孤猿啸夜月，淡露滴秋风。云锦溪深碧无底，天苍山秀绿不穷。白鹤卧占眠牛草，丹鹊飞上栖鸦松。真人一声长啸於蓬莱之东，青童回首指道神仙之中最雄。",
            "comment": ""
        },
        {
            "title": "午睡",
            "content": "簟织湘筠似浪，帐垂空翠如烟。一片睡云惊散，绿槐高处风蝉。",
            "comment": ""
        },
        {
            "title": "倪昭卿赋赠叶神童",
            "content": "神童之貌清且奇，神童之道传希夷。入室三年丹已熟，肌肤绰约光离离。结缯自覆有余乐，晔晔紫芝堪疗饥。跳入壶中人莫见，朝游五岳暮瑶池。有时混世来尘境，短发鬅鬙满面垂。顷刻龙蛇生笔下，为将高兴寄新诗。我疑虚静乐山水，来归旧隐挂冠緌。愿策浮云飞碧落，致身绛阙长相随。",
            "comment": ""
        },
        {
            "title": "题浯溪",
            "content": "芙蓉睡足西风冷，渔阳捲入来无影。不思夜火笑骊山，甘欲庭花唱宫井。马嵬山下杜鹃声，罗袜空凄花草馨。谁谓霓裳非有情，倚腔犹韵雨霖铃。胡人先母而后父，此语悟君君不悟。天下何思复何虑，华清目送猪龙去。已矣去，知不知，悲莫悲於南内悲，危犹危似西狩危。伊人事定有所制，但得抱女成嘘欷。元都水，颜太师，截禄山骨为之字，沥禄山血为之辞。未千年事几如此，风雨剥蚀苍苔碑。禹启乘云去亦久，客舟空舣浯溪湄。",
            "comment": ""
        },
        {
            "title": "牧童",
            "content": "杨柳阴初合，村童睡正迷。一牛贪草嫩，喫过断桥西。",
            "comment": ""
        },
        {
            "title": "赠何道人",
            "content": "汞虎铅龙炼气神，黄芽昨夜一枝春。刀圭底事如何会，伏虎朱砂匮水银。",
            "comment": ""
        },
        {
            "title": "赠谭倚",
            "content": "丹山金鸑鷟，绛阙玉麒麟。气宇秋潭月，文章阆苑春。青云露如掌，策骑上龙津。",
            "comment": ""
        },
        {
            "title": "暮抵懒翁斋醉吟",
            "content": "旋开白酒买莲房，满泻桐膏炤玉缸。月女冷窥青斗帐，风神轻撼碧纱窗。公疑我是今皇甫，我恐公为昔老庞。醉后唾珠粘纸面，笑将笔力与人扛。",
            "comment": ""
        },
        {
            "title": "双莲",
            "content": "一池莲菡漾红霞，并带双花足赏嗟。醉面相看谁得似，三郎夜饮玉真家。",
            "comment": ""
        },
        {
            "title": "云霄菴会宿",
            "content": "春自如情暖，夜何如话长。酒醨成水淡，诗妙夺花香。月出星转闹，云行山似忙。起来携素手，拥被视农秧。",
            "comment": ""
        },
        {
            "title": "闻鹤叹",
            "content": "霜翎雪羽臙脂顶，玄裳翠距白玉颈。何年乘风下太清，芝田烟暝瑶池冷。天台山上玉京天，何似青天玉帝前。晓云黯淡但欲唳，夜月凄凉那得眠。君不见东海苍鱼浮吞舟，一朝失却风涛秋，陆地蝼蚁俱逆谋。又不见南山白虎啸裂石，一朝不得山林力，平原狸兔起图食。如彼茅圊蝇，不知天池翔大鹏。如彼布褌虱，不知白鸾舞空碧。世间炎凉相渭泾，是非宠辱无限情。彼鹤暂尔耳，自警聊自鸣。山灵更须勤爱护，忽然鼓翅翔四溟。上有崑崙琪花红，下有蓬山芝草青。山头知音复能几，几人得如华与丁。那堪九霄去，人世无此声。",
            "comment": ""
        },
        {
            "title": "赠陶琴师",
            "content": "一雨濯旱秋滴滴，西风吹破苍苔色。松坛月冷夜三更，乌鹊无声露华白。鳌宫饮散酒杯空，万籁萧骚天变黑。惠然为我鼓长琴，声里胡笳十八拍。凄凄呜呜寒蝉鸣，黯然古涧泉琤琤。挑拢撚抹缓复急，远听近听如猿声。我生飘泊何云萍，故国关山万里程。君将三叠入吾耳，调中话出吾平生。曲罢空歌笙鹤，直欲腾身归碧落。",
            "comment": ""
        },
        {
            "title": "六铢五首",
            "content": "紫皇坐瑶台，敕我草洞章。落笔三百首，饮我白玉浆。",
            "comment": ""
        },
        {
            "title": "赞历代天师·第七代讳仲回字德昌",
            "content": "当年辟谷炼仙丹，召雨呼雷譬似闲。四海有人膺宝籙，笑携筇去鹤鸣山。",
            "comment": ""
        },
        {
            "title": "挽觉非先生彭吏部",
            "content": "公本籛仙后，缘何出自闽。东山为别久，西浙得书频。投老欣添岁，归闲剩得春。满朝俱叹誉，八秩向精神。见说临终日，鞭霆谒上真。不能躬桂酹，千里一沾巾。",
            "comment": ""
        },
        {
            "title": "题胡子山林檎坡",
            "content": "洞滨踢碎金葫芦，夜半姮娥下蘂珠。但见满天尽角角，不知春去鬼揶揄。",
            "comment": ""
        },
        {
            "title": "题南海祠",
            "content": "何处人间得五羊，海城鼓角咽昏黄。无心燕子观秦越，有口檐铃说汉唐。九十日秋多雨水，一千年史几兴亡。圣朝昌盛鲸波息，万国迎琛舶卸樯。",
            "comment": ""
        },
        {
            "title": "景泰晚眺",
            "content": "海岸孤绝处，晴沙露远汀。潮花人鬓白，山色佛头青。夕照雌黄笔，秋烟水墨屏。天空杉月冷，鹤梦几回醒。",
            "comment": ""
        },
        {
            "title": "景德观枕流",
            "content": "寒泉泻破青山腹，青山不改寒泉绿。幽人一心泉石心，倚溪著此数椽屋。窗外飘喷万斛珠，枕边玲珑一片玉。山涧金龙啸欲飞，涧底银蟾清可掬。敲磬愁惊晓鹭眠，停经坐看昏鸦浴。香浮茗雪滋肺腑，响入松涛震崖谷。清净耳观绝弦琴，广长舌相无生曲。客来坐此亦忘归，溪南溪北千竿竹。",
            "comment": ""
        },
        {
            "title": "醉中赋别",
            "content": "话别应知太去匆，明朝马首定东风。镜中人瘦如花瘦，湖上春浓似酒浓。行色已如天色好，道情不与世情同。如今老眼浑无泪，醉颈当筵似玉虹。",
            "comment": ""
        },
        {
            "title": "赠吴道士",
            "content": "延陵大士诗中虎，接武黄陈肩李杜。无盐争取陋西施，也向雷门声布鼓。",
            "comment": ""
        },
        {
            "title": "送江子恭三首",
            "content": "春来行尽烂田畦，云满春空水满溪。风漾碧波翻麦垅，日晴红雨落桃蹊。杜鹃声断惊寒兔，蝴蝶梦残听晓鸡。人在江东寄归信，海棠花谢燕衔泥。",
            "comment": ""
        },
        {
            "title": "雪窗",
            "content": "素壁青灯暗，红炉夜火深。雪花窗外白，一片岁寒心。",
            "comment": ""
        },
        {
            "title": "悟空寺",
            "content": "迷则僧只悟刹那，遍将此事勘禅和。春深未解桃花旨，日永其如燕语何。晓殿冷凝山色重，夜楼阔占月华多。西来祖意凭谁委，只有门前窣堵波。",
            "comment": ""
        },
        {
            "title": "偶成",
            "content": "柳叶枝枝弄碧，花梢点点粘红。尚有几分春色，还我一半东风。",
            "comment": ""
        },
        {
            "title": "题栖凤亭四首",
            "content": "声传琴瑟风生枕，影泻琅玕月满庭。白凤飞来枝外宿，夜深点破一林青。",
            "comment": ""
        },
        {
            "title": "三衢舟次二首",
            "content": "困兽犹强剑未红，少年羞见白苹风。心寒赤县神州远，兴入胡庭沙漠浓。谁谓阿蒙犹洛下，未应老亭更隆中。年来弓矢浑无用，只好江头射暮鸿。",
            "comment": ""
        },
        {
            "title": "赞历代天师·第十八代讳士元字仲良",
            "content": "神水华池养白鸦，玉炉进火结丹砂。仙家妙用无人识，顷刻能开桃李花。",
            "comment": ""
        },
        {
            "title": "赠潘高士二首",
            "content": "龙虎战百六，乌兔交七九。坎离真寅申，艮巽司卯酉。一粒同朱橘，千古永不朽。八月十五夜，三杯冬至酒。",
            "comment": ""
        },
        {
            "title": "曲肱诗二十首",
            "content": "往昔逍遥在太华，朝餐玉乳看琼花。当年身着六铢服，不识人间有苧麻。",
            "comment": ""
        },
        {
            "title": "武夷有感十一首",
            "content": "几尺雪藏山径暮，一枝梅簇洞门春。溪头昨夜冰寒绿，风捲彤云发晓嗔。",
            "comment": ""
        },
        {
            "title": "赠紫岩潘庭坚四首",
            "content": "得君四律诗，保啻百木难。我老非田光，何以酬燕丹。俯挹流泉漱，仰把青天看。绛阙遥相期，莫待琼花残。",
            "comment": ""
        },
        {
            "title": "酌贪泉因吊吴隐之三首",
            "content": "晋人相扇以清名，何事因泉始立清。清到饥寒妻子地，此清太不近人情。",
            "comment": ""
        },
        {
            "title": "武昌怀古十咏·吴王宫",
            "content": "不将胆命付周郎，安得儿孙见太康。三国兴亡成梦事，一川烟草断人肠。黄旗紫盖伊巴蜀，翠殿朱楼自武昌。纵谓西山非王气，金陵能得几时王。",
            "comment": ""
        },
        {
            "title": "送普上人游雁荡",
            "content": "岭外猿啼秋树月，林间鹤唳晓松风。此行雁荡须参透，依旧归来玉几峰。",
            "comment": ""
        },
        {
            "title": "栩菴同步偶成",
            "content": "枯木冷灰甘寂寞，片云孤月自优游。君王平生皆如梦，我两眉间不著愁。",
            "comment": ""
        },
        {
            "title": "题诸葛桂隐书堂",
            "content": "豪侠相逢好弟兄，竹篱茆舍聚双星。青松影里诗鸿雁，白石岩前酒鹡鴒。笔下驱回千铁骑，胸中包得几沧溟。令人忆著张华剑，三百年来无血腥。",
            "comment": ""
        },
        {
            "title": "九曲櫂歌十首",
            "content": "闻道谁知铁笛声，石崖轰裂老龙惊。当年人已服丹去，千古荒亭秋草生。",
            "comment": ""
        },
        {
            "title": "晓醒追思夜来句四首",
            "content": "孤梦归从偃月城，清寒入骨倚危亭。雪花散作杨花片，酒色酤来竹叶青。",
            "comment": ""
        },
        {
            "title": "题刘心月",
            "content": "汨罗江山水呜唈，鱼鳖不知老龙泣。徒棹龙舟何处寻，何不办取屈原生前一枝楫。大吴江头伍侯庙，夕阳满树闻啼鸟。行人过此焚纸钱。何不办取子胥生前一杯酒。屈伍死后今寥寥，其名千古如一朝。江边垂泪知几人，冰魂雪魄不可招。哀哉道人刘心月，其身贫甚其性烈。少年虽落风尘中，末后猛省自摆脱。其心虽美其名腥，一旦死于武夷溪之滨。却将九曲溪中水，洗却千愁万恨身。曹娥寻父尺赴水，死作妇女英灵鬼。柳翠萧璚俱水亡，但见渺渺一溪水。汝河不自忍些忧，又却结愤满心头。冰肌玉肤落潭碧，黄昏风惨水空流。武夷溪九曲，无人垂钓水空绿。武夷三十六峰峦，无人结草惟空山。月明寻之不知处，尚自哀猿声不住。那堪一夜潇潇雨，使人吟尽哀惨句。休休心月君亦贤，人生不死空百年。掀翻四大惊鱼龙，踏破碧潭深处天。李白骑鲸去捉月，知章水底眠霜雪。古人犹自水中逝，皆得水化超生诀。吾与心月係渠师，来此惨惨烟正飞。天空水寒千山暗，酌水一酹心含悲。西风吹此两行生铁汁，去作笛中声又急。",
            "comment": ""
        },
        {
            "title": "醉吟二首",
            "content": "醉掬山先走，行呼月后随。欲眠梧影下，又恐白云知。",
            "comment": ""
        },
        {
            "title": "闻子规",
            "content": "二十年前怯杜鹃，枕边时把泪珠弹。如今老眼应无泪，一任声声到月残。",
            "comment": ""
        },
        {
            "title": "睡起",
            "content": "清似垂竿钓楚江，酒兵已退睡魔降。霜风吹破梅花晓，雾月飞浮竹影窗。",
            "comment": ""
        },
        {
            "title": "武夷有感十一首",
            "content": "两脚初收起暮烟，芒鞋竹杖翠云边。东风解发阳春意，放出落花啼鸟天。",
            "comment": ""
        },
        {
            "title": "幽居杂兴三首",
            "content": "岸花洗面初收雨，江草摇头已怯风。独立无聊聊送目，西边落日叫孤鸿。",
            "comment": ""
        },
        {
            "title": "忆鹤",
            "content": "洞里不知城市改，人间再到子孙非。有谁尚自看华表，何处如今叫令威。",
            "comment": ""
        },
        {
            "title": "悠然堂",
            "content": "一池寒碧浸红鳞，芍药方花春后春。烟阁晓垂天幕静，风帘夜上月钩新。闲云流水无穷意，绛阙清都被谪身。不向悠然堂上饮，篇诗斗酒付何人。",
            "comment": ""
        },
        {
            "title": "慵庵",
            "content": "绛阙清都旧姓名，此生落魄任天真。横窗古砚前朝水，挂壁闲琴几日尘。幽草莫锄沿日静，落花不扫襯苔匀。倩风来作关门仆，借月来作关门仆，借月权为伴酒人。书吏无言舌滋味，关山不动画精神。有茶不作蜗牛战，无梦可为蝴蝶身。一得自家慵底事，幽禽檐外一般春。",
            "comment": ""
        },
        {
            "title": "赞历代天师·第二代嗣师讳衡字灵真",
            "content": "光和初载大丹成，有甚工夫事汉灵。夜半玉舆飞紫露，春风春雨满阳平。",
            "comment": ""
        },
        {
            "title": "易道录招饮五首",
            "content": "素白见招真慷慨，苍黄欲赴又趦趄。命存一定百年见，事要十全千古无。",
            "comment": ""
        },
        {
            "title": "见莺三首",
            "content": "一莺飞去一莺啼，桃李一空春已归。踏破苍苔殊可惜，坐看流水拽斜晖。",
            "comment": ""
        },
        {
            "title": "见莺三首",
            "content": "夜来新长水三尺，雨过横流春一溪。翠柳颦眉花阁泪，乳莺空对妇鸠啼。",
            "comment": ""
        },
        {
            "title": "即事君子堂五首",
            "content": "自点雌黄改自诗，苧衣不著著蕉衣。前山何故枯松上，半月巢空鹤不归。",
            "comment": ""
        },
        {
            "title": "题金粟洞",
            "content": "白云乳山深复深，洞口枯树鸣幽禽。玉雪影梅春寂寞，琅风韵竹夜萧森。海流城外青罗带，岩耸天边碧玉簪。忆著仙人郑文叔，泪随夕照落平林。",
            "comment": ""
        },
        {
            "title": "见懒翁",
            "content": "坡仙何日跨鲸归，公是苏家老白眉。把剑舞残杯内酒，抚琴弹破笔头词。桂林种德不知岁，福海流长无尽时。他年翁若回蓬岛，稳把青毡付阿谁。",
            "comment": ""
        },
        {
            "title": "赠王太尉",
            "content": "笑曳华裾出禁庭，一声长啸万山青。归来车马如云拥，扫去簪缨似梦醒。红码碯杯斟白酒，碧珊瑚枕倚朱屏。也须趁取些强学，作个唐人五达灵。",
            "comment": ""
        },
        {
            "title": "送郑道人归罗浮",
            "content": "铁作桥梁云作盖，石成楼观水成帘。归时猿鹤烦传语，记取前回白玉蟾。",
            "comment": ""
        },
        {
            "title": "题上清法堂壁",
            "content": "秋雨悬天风作寒，冷烟锁住屋头山。半岩飞鸟一声过，峭壁断云千古闲。世俗不知幽静处，神仙隐在有无间。夜来小艇篙脱手，醉把霜筇入翠湾。",
            "comment": ""
        },
        {
            "title": "题平江府灵岩寺",
            "content": "万松挟岭壮招提，上有琴台与墨池。佛殿尚存今智积，姓宫曾馆古西馆。太湖远水如奁镜，木渎平田似局棋。策杖访回无际塔，日晡聊看草书碑。",
            "comment": ""
        },
        {
            "title": "偶成",
            "content": "倚蓬小立拂征衣，沙上渔翁理钓丝。举世更谁闲似我，只今何事未如伊。莫将水动疑天动，且道舟移是岸移。家在神霄归未得，钓周钓汉笑人痴。",
            "comment": ""
        },
        {
            "title": "姚魏堂",
            "content": "青帝收成功，乃王木芙蓉。姚魏久燮理，功成盍受封。向已魁梅花，此当相芍药。桃李寂不言，蜂蝶寒无托。",
            "comment": ""
        },
        {
            "title": "武昌怀古十咏·奇章台",
            "content": "登台日费万缗钱，宝从如云剑履骈。食鼎歌钟移楚地，貂金佩玉整唐天。缅怀钟钺熊旂里，尚有冰辞雹语传。偃月堂中人用事，牛家僧孺得称贤。",
            "comment": ""
        },
        {
            "title": "戏作墨竹二本赠鹤林因为之赞",
            "content": "新梢凝翠，落照余红。乱鸦噪罢，叶叶清风。",
            "comment": ""
        },
        {
            "title": "晓巡北圃七绝",
            "content": "池边弄水手犹冰，藕臂风寒更粟生。柳叶春深槐叶浅，桃花夜暗李花明。",
            "comment": ""
        },
        {
            "title": "曲肱诗二十首",
            "content": "梦断南柯觉昨非，因缘尽处两分飞。寒松空锁翠娥梦，我独于今未得归。",
            "comment": ""
        },
        {
            "title": "乞纸寄诸葛桂隐",
            "content": "翰墨膏肓二十年，才亲笔砚便垂涎。东阳鱼卵寒霜幅，嵊县溪藤妙雪笺。一日秃除千兔颖，霎时磨尽万松烟。洛阳市上今无价，直欲昂头写碧天。",
            "comment": ""
        },
        {
            "title": "天开画楼图",
            "content": "层檐叠巘入苍冥，千山万山相送迎。晴云一抹收未了，溪尾更濯余霞明。化工朝暮费点染，丹青变态随深浅。凭栏展空千里眼，却愁此轴难舒卷。",
            "comment": ""
        },
        {
            "title": "萧侍郎故居",
            "content": "玉笥山前萧子云，手携白璧翫青春。碧坛夜夜松风起，八十二人朝玉宸。",
            "comment": ""
        },
        {
            "title": "倪昭卿赋赠叶神童",
            "content": "神童天纵何聪明，十幅一息增荣名。若非唐朝李太白，靖通真人当复生。击石轰雷惊四座，宝卷拈出安群情。八卦五行有妙用，金丹大药自然成。布衲蹁跹贱罗绮，银钩婉娩鬼神惊。仙山便好留仙佩，何必蓬莱顶上行。",
            "comment": ""
        },
        {
            "title": "六铢五首",
            "content": "身衣六铢衣，笑折琼林花。岂知人间世，有人服苧麻。",
            "comment": ""
        },
        {
            "title": "秋宵辞",
            "content": "孤月明秋空，清影跨洞门。复美婵娟姿，的是姮娥魂。凄然到书帙，惸然入酒樽。不归广寒家，夜游天子园。无人知此怀，惊烟笼啼猿。",
            "comment": ""
        },
        {
            "title": "赠侯先生",
            "content": "腰悬龙泉剑，背负寒玉琴。阅世几秋雨，随身一纸衾。苍髯怒更直，碧眼笑仍深。今过青城去，人间何处寻。",
            "comment": ""
        },
        {
            "title": "赠船稍",
            "content": "苦海无船渡，众生到岸难。劝君齐着力，结取万人欢。",
            "comment": ""
        },
        {
            "title": "问子规",
            "content": "绿柳阴中问子规，劝人归是劝春归。人须回首春须暮，何不成都西去飞。",
            "comment": ""
        },
        {
            "title": "秋宵辞",
            "content": "空山寂无人，出门但明月。悲哉谁与论，对此一愁绝。清露袭衣裳，凉风逼毛发。泪雨忽复晴，愁云悄自灭。顾影青松下，此意在绛阙。",
            "comment": ""
        },
        {
            "title": "夕眺风泉亭三首",
            "content": "西风黄叶夕阳村，山水苍寒雾霭昏。手撚菊花都是泪，枯松骨立绿毛鬈。",
            "comment": ""
        },
        {
            "title": "听琴",
            "content": "声出五音表，弹超十指中。鸟啼花落处，曲罢对春风。",
            "comment": ""
        },
        {
            "title": "櫂歌九章寄彭鹤林",
            "content": "夜阑笙鹤鸣，银汀斗欲泻。可怜舟中子，散发苍山下。",
            "comment": ""
        },
        {
            "title": "行春辞九首",
            "content": "终日寻春入醉乡，不知何处见春光。风条舞绿水杨柳，雨点飞红山海棠。",
            "comment": ""
        },
        {
            "title": "武夷有感十一首",
            "content": "碧云红树晚相间，落日乱鸦天欲昏。人去採芝不知返，草庐空自掩柴门。",
            "comment": ""
        },
        {
            "title": "拙庵",
            "content": "笑携藜杖倚寒松，现世神仙一拙翁。冠简投关离玉阙，天人推出镇琳宫。身居星弁霞裾上，心在烟都月府中。岂是摩挲令发黑，不须服饵自颜红。百年赢得十分讷，万事算来俱是空。解织蜘蛛空结网，能言鹦鹉被樊笼。闲将世味闲中嚼，静把天机静处穷。学巧不如藏巧是，忘机不与用机同。虚空不语虚空广，造化无声造化公。六贼奈人闲不得，十魔见我懒相攻。凝神多得佯呆力，养气无非守口功。欲雨只消呼瀣沆，要雷畧目召丰隆。人间若也不容住，学骑白鹤乘天风。",
            "comment": ""
        },
        {
            "title": "与赵将军三首",
            "content": "芒鞋布袜与青藜，朝市迷心忽几时。料得山中猿鹤冷，多应相怨不相思。",
            "comment": ""
        },
        {
            "title": "与赵将军三首",
            "content": "见君除授千牛贵，过眼光荣一蠓微。人爵未知天爵美，脂韦只道布韦非。",
            "comment": ""
        },
        {
            "title": "夜船与盘云联句回文",
            "content": "烟山暮滴翠，露叶秋翻红。川急回斜岸，草枯凋薄霜。蝉寒嘶月淡，雁过唳天长。船泊宜沙浦，夜深同咏觞。",
            "comment": ""
        },
        {
            "title": "江亭夜坐",
            "content": "月冷松寒露满襟，天容绀碧鹤声沉。夜深独把栏干拍，只有长江识此心。",
            "comment": ""
        },
        {
            "title": "九曲櫂歌十首",
            "content": "三十六峰真绝奇，一溪九曲碧涟漪。白云遮眼不知处，谁道神仙在武夷。",
            "comment": ""
        },
        {
            "title": "疑潮",
            "content": "卧闻雨吼是潮奔，直恐横舟堕海门。凡百可疑多若此，万今千古共谁论。",
            "comment": ""
        },
        {
            "title": "丫头岩",
            "content": "君不见武夷九曲溪之东，三峰号为玉女峰。当时嫁与大王峰，至今栉雨而梳风。又不见庐山三叠江之湄，大姑小姑凡两矶。小姑聘与彭郎矶，至今波眼而浪眉。湘夫人寂寞湘水滨，巫山女窈窕巫峡浦。亦有有情者，亦有无情者。鬼物托物以为灵，俗子谓之山石精。吾来丫头岩下坐，已觉此身本非我。胡云暮雨或有之，年来心下已无火。两峰相并各鬽崒，对人长是娇媚色。过者见此如双鬟，云鬙雾鬓苍苔发。我来适值天方秋，孤怀暗抱不能愁。岩下行人几回老，此岩依旧唤丫头。",
            "comment": ""
        },
        {
            "title": "奏章归",
            "content": "玉殿朝回夜已深，三千世界静沉沉。微微花雨粘琪树，浩浩天风动宝林。烟锁崑崙山顶上，月明娑竭海中心。步虚声断一回首，十二楼台何处寻。",
            "comment": ""
        },
        {
            "title": "烟中梅花",
            "content": "烟晨梅花别是清，略无风动亦寒馨。如焚古鼎龙涎饼，坐对幽窗水墨屏。",
            "comment": ""
        },
        {
            "title": "蟋蟀二首",
            "content": "秋暮何聊饮不多，素空皓月舞傞傞。也知落叶风前拍，似应寒蛩砌下歌。",
            "comment": ""
        },
        {
            "title": "集句赠王秀才",
            "content": "富贵必从勤苦得，名位岂肯卑微休。劝君更尽一杯酒，与尔同销万古愁。",
            "comment": ""
        },
        {
            "title": "有怀聂尉五首",
            "content": "北阙投封事，南山返故庐。李衡千树橘，张琰一园蔬。",
            "comment": ""
        },
        {
            "title": "送郭进之",
            "content": "避暑白云乡，茶甘齿颊香。海城悲暮角，烟树淡斜阳。",
            "comment": ""
        },
        {
            "title": "赠张知堂",
            "content": "清河知堂武当来，左日右月双眼开。高卧云堂留梦醒，笑骑白鹤归蓬莱。",
            "comment": ""
        },
        {
            "title": "岩下闻鸦",
            "content": "行绕松林不见鸦，只疑山后噪查查。更移数步俄回首，缩脰蹲身立树丫。",
            "comment": ""
        },
        {
            "title": "柳塘送春",
            "content": "急雨将雷过柳塘，春因底事亦归忙。经时不放荷花叶，昨夜尽收栀子香。判断千林成梦去，安排一夏纳风凉。开眉无觅愁来处，数笔晴云尽水乡。",
            "comment": ""
        },
        {
            "title": "山中偶成二首",
            "content": "长日扃门坐小亭，松阴竹影自清清。山翁莫问吾名姓，天上星辰地下行。",
            "comment": ""
        },
        {
            "title": "武夷有感十一首",
            "content": "雨余秋藓几堆锦，日出朝葵千簇金。对景适然发清啸，野猿惊泣绿杨深。",
            "comment": ""
        },
        {
            "title": "武夷歌",
            "content": "天下武夷兮第一山溪，升真有洞兮大王天柱交相齐。不知何年中秋兮玉帝赐宴会曾孙，幔亭结云霞兮彩桥跨虹霓。欲访仙迹兮搜剔地灵，遡洄乘舟兮陟险杖藜。身轻欲生羽翰兮们烟萝而蹑天梯，下视人境杳邈兮但见乱峰参错相高低。龙洞通天池兮岩鹤舞双翎，铁骨藏玉匣兮玉蜕和香泥。月浸观音石兮恍有金身现普陀，风号玉女峰兮疑是湘江虞妃啼。仙馆学堂兮闻书声，丹炉茶灶兮晓烟迷。船架半壑兮使星会泛河汉归，机留古洞兮天孙去作牵牛妻。棋盘开岩石兮钓台瞰晴川，岩有虎啸兮窠有金鸡栖。狮子伏岩兮耀日气犹鲜，仙羊化石兮眠云青草萋。大小藏蕴灵兮下有龙湫水泠泠，一线天通九有兮旁有风洞凉凄凄。翰墨罗列兮因之生兴，廪石高貯兮可以忘饥。红尘迥绝兮山中发兰桂，神仙何许兮云间闻犬鸡。茶洞幽窅兮悬崖飞瀑布，桃源深邃兮沿流得径蹊。有人卜居大隐屏兮学宗周孔事盐虀，但见此心止止兮炼成大药服刀圭。武夷君去后兮有十三仙之同时，代不乏人之兮仙阶陆续跻。或尸解兮只履归去，或飞升兮铁笛长嘶。以今视昔兮吴李可接踵，不须怀古兮感慨而怆悽。作诗勉同志兮欲倩仙掌摩丹崖，我醉挥椽笔兮大书特书而留题。",
            "comment": ""
        },
        {
            "title": "嘉定甲申闰月五日开皇帝升遐",
            "content": "唳鹤啼猿怨满怀，烟葵露槿泪盈腮。一钩桂月千林黯，半夜松风万壑哀。不御六龙昌宝祚，遽骖八骏驻瑶台。小卧泉石膏肓了，无任冰肝玉胆摧。",
            "comment": ""
        },
        {
            "title": "新正三首",
            "content": "九天日月开黄道，十洞烟霞接紫清。为问蟠桃当熟未，人间春草几枯荣。",
            "comment": ""
        },
        {
            "title": "舟次吉溪",
            "content": "十年三过吉溪滩，想被溪梅笑往还。尘暗壁间题迹旧，满斟杯酒慰寒山。",
            "comment": ""
        },
        {
            "title": "晓晴二首",
            "content": "昨夜天成雨，今朝水满池。睡酣浑不觉，想见竹声奇。",
            "comment": ""
        },
        {
            "title": "舟中遣兴二首",
            "content": "暮树烟凝翠，秋花雨著黄。万松罗谷口，一鹤点山阳。霜叶梦零乱，云山望杳茫。眼稍林下寺，髣髴数支郎。",
            "comment": ""
        },
        {
            "title": "楼前雨霁",
            "content": "飞廉驱铁骑，万雨飞落地。烟淡松自苍，风起竹似醉。倚窗横膝琴，政有作诗意。白鸟忽飞来，点破一山翠。",
            "comment": ""
        },
        {
            "title": "见懒翁",
            "content": "一掬精神迥出尘，懒翁自是不凡人。渊明松菊迳犹绿，灵运池塘草正春。已把芝田栽枸杞，不将苔砌展蒲轮。家传衣钵归龙凤，自指冰壶嗣颍滨。",
            "comment": ""
        },
        {
            "title": "题丹枢先生草庵",
            "content": "数朵奇峰如削玉，一溪秋水生寒绿。幸有白云深处茅，更兼明月坛前竹。诛茅伐竹结蘧庐，现成山水可樵渔。随缘随分山中住，收拾摩尼如意珠。草庐道人贫彻骨，一庐潇洒空无物。身中有宝不求人，价大难酬不拈出。朝朝暮暮了身心，山自开花鸟自吟。未见桑田成海水，夕阳几度锁平林。住此草庐无别术，终日凝神惟兀兀。不是十洲三岛仙。亦非阆苑蓬莱客。是个逍遥无事人，庐中涵蓄一壶春。窗前明月千年影，枕上清风万劫声。庐内主人那个是，古今占断清闲地。忽然洗面摸得鼻，不饮不食亦不寐。庐空人去烟濛濛，白鹤呼云满碧空。一瞻元始天尊面，处处为庐处处同。有个草庐不复小，此是虚空那一竅。顶头不挂一茎茅，万象森罗为拱斗。劫火洞然毫末尽，此庐不坏人如旧。",
            "comment": ""
        },
        {
            "title": "櫂歌九章寄彭鹤林",
            "content": "岸上酒旗舞，寒芜生秋风。谁家六七童，手持金芙蓉。",
            "comment": ""
        },
        {
            "title": "赞历代天师·第三代系师讳鲁字公期",
            "content": "笑把铜章尹汉中，隐山斗米显神功。魏兵四畔临河岸，弹指波心万丈峰。",
            "comment": ""
        },
        {
            "title": "清夜辞十首",
            "content": "餐松兮饮水，望绛阙兮思归。白云兮黄鹤，胡不来兮何时。",
            "comment": ""
        },
        {
            "title": "清夜辞十首",
            "content": "百年兮一炊黍，万幻兮一浮沤。吾不知兮此身，骑鲸兮醉游。",
            "comment": ""
        },
        {
            "title": "曲肱诗二十首",
            "content": "白云随我见天台，又趁金华路上回。栖凤亭中留不去，武夷山下野猿哀。",
            "comment": ""
        },
        {
            "title": "赠赵县尉",
            "content": "半斤雷火烧红杏，一滴露珠凝碧荷。锦帐中间藏玉狗，宝瓶里面养金鹅。铅花朵朵开青蘂，汞叶枝枝发绛柯。莫问婴儿并姹女，等闲寻取旧黄婆。",
            "comment": ""
        },
        {
            "title": "题胡运干别墅二首",
            "content": "博山一炷小蛇寒，无人独自从蒲团。柴门却倩冷风关，檐外白云时往还。",
            "comment": ""
        },
        {
            "title": "曲肱诗二十首",
            "content": "太乙天皇谒紫清，翠娥百万拥云軿。当时不合抬头看，忽见天丁叱火铃。",
            "comment": ""
        },
        {
            "title": "喜无忧求偈",
            "content": "禅不用参，道不用学，行住坐卧，是大圆觉。",
            "comment": ""
        },
        {
            "title": "夜醉",
            "content": "冬冬璫璫璫，烂醉如泥了。睡至谷谷呱，东窗梅影晓。",
            "comment": ""
        },
        {
            "title": "七女峰",
            "content": "宋时松竹晋时苔，路转山回洞户开。流水也知尘世杂，依然流向此山来。",
            "comment": ""
        },
        {
            "title": "赠琴客陆元章",
            "content": "手持一枚寒水晶，十指击戛如玉鸣。曲弹白雪阳春调，调有高山流水声。松梢鹤唳恰夜半，寒烟寂寂风泠泠。纸衾瓦枕冷如水，展转无梦睡不成。起来搔首抚一阕，吟罢满山秋月明。",
            "comment": ""
        },
        {
            "title": "枯松",
            "content": "霜鳞雪爪一枯松，恍似湖心见白龙。想得吕仙曾点化，拿云攫雾欲腾空。",
            "comment": ""
        },
        {
            "title": "炼丹不成",
            "content": "八两日月精，半斤云雾屑。轻似一鸿毛，重如千枰铁。白如天上雪，红如猩猩血。收入玉葫芦，秘之不敢泄。夜半忽风雷，烟气满寥泬。这般情与味，哑子咬破舌。捧腹付一笑，无使心脑热。要整钓鱼竿，再斫秋筠节。",
            "comment": ""
        },
        {
            "title": "山居五首",
            "content": "竹风瑟瑟野猿号，月下酣眠不脱蓑。恐至丹炉伤白蚁，懒烧松烛惜飞蛾。",
            "comment": ""
        },
        {
            "title": "赠何画梅",
            "content": "一枝照夜向清寒，恍似孤山跂马看。却恐春风咎毛颖，泄池消息貌他颜。",
            "comment": ""
        },
        {
            "title": "桐柏观留别",
            "content": "身落天台古洞天，蒲团未暖又飘然。如何菴不琼台地，想是吾非桐柏仙。无复得餐三井水，未曾深结九峰缘。杖头挑月下山去，空使寒猿啸晓烟。",
            "comment": ""
        },
        {
            "title": "龙井",
            "content": "山腰石有千年润，海眼泉无一日乾。天下苍生望霖雨，不知龙在此中蟠。",
            "comment": ""
        },
        {
            "title": "青华吟",
            "content": "罗浮山中春昼长，风吹兰花满面香。博山香断一欹枕，飞神直到玉帝旁。火铃将军同直舍，忽觉羽衣惊羽驾。三千神女笑回眸，整裾端简龙墀下。奏言臣昔因饕酒，醉堕红尘如此久。袖藏一卷玉雷书，进前再拜重稽首。今朝天开九虎关，乃将见帝玉鍊颜。令臣奏毕速回首，下界一去思帝难。此时侍仙小黄散，手执金书贴玉版。精神缥缈素光中，不觉琼文照心眼。於中最妙何所言，青霞命下龙台昏。脚拨南辰开地脉，掌翻北斗透天门。香烟未灭乌云走，风驱火猪逐铁狗。紫童飞出碧霄中，剑光只见雷声吼。梦回无人可与言，一啸天地阴晴分。",
            "comment": ""
        },
        {
            "title": "赠徐翔卿之别",
            "content": "桃花落地雨漫漫，子乃担簦过万山。临别有些无尽意，篇诗送子到崇字。",
            "comment": ""
        },
        {
            "title": "秋思",
            "content": "滴尽池荷无奈雨，吹翻井叶可怜风。溪毛山骨犹无恙，尚有芦花对蓼红。",
            "comment": ""
        },
        {
            "title": "倪敬父柯山",
            "content": "暮云横翠夕阳斜，啼罢歌楼林外鸦。绿竹弄摇风里影，碧桃开遍雨中花。三杯淡酒邀明月，一局残棋惊落霞。人在柯山山上咏，笑挥管笔走生蛇。",
            "comment": ""
        },
        {
            "title": "山歌三首",
            "content": "中秋夜月白如银，照见东西南北人。古往今来人自老，月生月落几番新。",
            "comment": ""
        },
        {
            "title": "太虚堂",
            "content": "满堂冷静爽精神，不着人间一点尘。檐鹊噪风呼薄晚，庭花飘露落残春。华胥上国今无梦，龙汉元年古有身。香篆飞从窗外去，云梢孤鹤唳何人。",
            "comment": ""
        },
        {
            "title": "席上偶成呈主簿兄",
            "content": "原气推宗分不疎，一相思一检舆图。三生骨肉几回别，万里音书半字无。风雨每思君对榻，江湖长只影为徒。春城烟锁南台暮，两地襟情片月孤。",
            "comment": ""
        },
        {
            "title": "三衢舟次二首",
            "content": "柿叶翻黄枫叶红，一江涨起芦花风。水清石露沙痕瘦，日落雨来云意浓。诗思动摇帆影里，梦魂摇兀橹声中。黄昏有底愁如织，南外寄书无去鸿。",
            "comment": ""
        },
        {
            "title": "立秋有感",
            "content": "溪年急似箭，日月跳如丸。炎皇初解印，白帝又弹冠。方旦喜无暑，教人又怕寒。人生中如许，不觉鼻头酸。",
            "comment": ""
        },
        {
            "title": "早秋",
            "content": "云来云去状秋阴，细雨笼晴夕照沉。半夜月明千籁静，一声猿叫万山深。",
            "comment": ""
        },
        {
            "title": "月夕书事",
            "content": "悲秋念远夜将阑，黄叶乘风直斩关。微白一钩天外月，淡青数点海边山。",
            "comment": ""
        },
        {
            "title": "玉艳亭即事五首",
            "content": "正月梅花尽，一溪春雨香。燕方寻故垒，蜂已葺华房。",
            "comment": ""
        },
        {
            "title": "螺青山下皆地锦花",
            "content": "螺青山绾青螺髻，地锦花铺锦地衣。雨过花娇山色茜，疑山解无欲狂飞。",
            "comment": ""
        },
        {
            "title": "题栖凤亭四首",
            "content": "亭前绿密玉成丛，凤宿枝头烟雨空。箫管一声人未寝，满林明月浸清风。",
            "comment": ""
        },
        {
            "title": "赞历代天师·第十六代讳应诏字治凤",
            "content": "一亩闲云独自耕，草庐寂寂诵黄庭。又言辟谷归山后，月夜时闻铁笛声。",
            "comment": ""
        },
        {
            "title": "莺",
            "content": "踏折海棠花一枝，一枝花露湿金衣。捎将粉蝶直飞去，却在绿杨深处啼。",
            "comment": ""
        },
        {
            "title": "秋宵辞",
            "content": "长天与远水，极目烟冥茫。暮鸿孤悲鸣，霜林万叶黄。倚松望翠微，数点寒萤光。吾非长夜魂，堕此寂寞乡。衷情凭谁诉，空山草木长。",
            "comment": ""
        },
        {
            "title": "小桃源",
            "content": "好事开三径，栽花满一园。前头平俯水，里面曲通村。自有鸠夫妇，仍多竹子孙。醉归迷去路，题作小桃源。",
            "comment": ""
        },
        {
            "title": "步自玉乳峰归二首",
            "content": "问我何厨传，珍鲜满故园。笋方青剥指，茄欲紫垂拳。",
            "comment": ""
        },
        {
            "title": "曲肱诗二十首",
            "content": "这回空过二十年，肉重不能飞上天。抖擞衲头还自笑，囊中也没一文钱。",
            "comment": ""
        },
        {
            "title": "清夜辞十首",
            "content": "清都兮绛阙，五云深兮冥冥。玉楼高兮珠殿寒，漠漠兮无声。",
            "comment": ""
        },
        {
            "title": "舟中遣兴二首",
            "content": "江水皱寒绿，山花蓓淡黄。断云漫远浦，归雁背斜阳。客恨何凄寞，诗怀堕渺茫。人生本萧散，我欲问渔郎。",
            "comment": ""
        },
        {
            "title": "冥鸿阁即事四首",
            "content": "雪白霞红云色黄，晚风先办晓来霜。吹开一路江梅蘂，薰作九天沉水香。",
            "comment": ""
        },
        {
            "title": "思微堂",
            "content": "思微堂里自冲虚，高士闲居兴味殊。月冷花开数朵静，风清鸟过一声孤。谁知心上工夫妙，欲觅人间俗累无。九转内丹成也未，快骑白鹤去天衢。",
            "comment": ""
        },
        {
            "title": "舟行",
            "content": "山销晓烟迷紫翠，花凝宿雨间青红。快帆幸自泛秋绿，乞与一篙东去风。",
            "comment": ""
        },
        {
            "title": "蟠龙菴",
            "content": "五乳峰前第几峰，碧潭深处有蟠龙。半岩冷落孔明雨，一枕萧骚少说风。变化爪牙君子竹，埋藏头角大夫松。高人凄此结茆屋，天下苍生怨旱虹。",
            "comment": ""
        },
        {
            "title": "曲肱诗二十首",
            "content": "不把双眸看俗人，五湖四海一空身。洞天深处无人到，溪上桃花几度春。",
            "comment": ""
        },
        {
            "title": "张楼",
            "content": "前度相逢一似曾，瘦宽金镯可怜生。绿窗朱户如无恙，酌我百杯秋月明。",
            "comment": ""
        },
        {
            "title": "有赠",
            "content": "我见千家闹管弦，金瓶玉水养春妍。一朝花落空枝在，爨下焦枯亦可怜。曾闻李白之诗否，以色事人几长久。断蕊残英尚未衰，月明人立黄昏柳。",
            "comment": ""
        },
        {
            "title": "潘龙游喜神赞",
            "content": "龙章凤姿，既非嵇叔夜。燕颔虎颈，又非班定远。机鸣籁动，听其自然。虚心何物，何增何损。花满一壶春色好，半班顿露与人看。",
            "comment": ""
        },
        {
            "title": "赞历代天师·第六代讳椒字德馨",
            "content": "丹书玉札隐琅函，云几飞空鹤几骖。告别门人归去后，夜来素月落寒潭。",
            "comment": ""
        },
        {
            "title": "曲肱诗二十首",
            "content": "不识看经不坐祥，饥来喫饭困来眠。玉皇若不开青眼，却是凡夫骨未仙。",
            "comment": ""
        },
        {
            "title": "师祖鸡足紫贤真人赞",
            "content": "秃头俭相，做尽模样。张平叔若不再来，石得之不成信向。",
            "comment": ""
        },
        {
            "title": "题净明轩",
            "content": "净几明窗兴味浓，老僧心下万缘空。黄鹂睡起摇开竹，白鹤飞来点破松。些子溪山藏夜月，无边花柳恼春风。真如般若头头是，坐断蒲团子细穷。",
            "comment": ""
        },
        {
            "title": "九曲櫂歌十首",
            "content": "幔亭峰下泛仙船，洞口琼花锁翠烟。一自魏王归绛阙，至今哀怨岭头猿。",
            "comment": ""
        },
        {
            "title": "燕岩游罢与岩主话别",
            "content": "西风吹作此岩游，满目松筠翠欲流。玉燕不飞明月夜，石种一振晓霜秋。惜乎分水便南北，忽尔回头欲去留。且去人间办丹料，却来山顶结茆休。",
            "comment": ""
        },
        {
            "title": "浙江待潮",
            "content": "秋空无尘雁可数，芦花蓼花满江渚。夕阳影里高掀蓬，落叶声中更鸣橹。六角扇起解热风，三杯酒为浇诗雨。船头拔剑叫飞廉，潮花捲雪鱼龙舞。",
            "comment": ""
        },
        {
            "title": "玉艳亭即事五首",
            "content": "犬见行人吠，牛寻熟路回。烟光迷碧嶂，花片点苍苔。",
            "comment": ""
        },
        {
            "title": "知足轩",
            "content": "得陇还为望蜀谋，贪心来往似江潮。谁知一死乃所欠，若曰四休渠不消。田氏三千人食客，元家八百斛胡椒。更烹侍妾充肴馔，何事贫颜但一瓢。",
            "comment": ""
        },
        {
            "title": "题栖凤亭四首",
            "content": "潘氏亭前饮一宵，酒酣对竹啸琼箫。不知栖凤来多少，风去人归竹寂寥。",
            "comment": ""
        },
        {
            "title": "陪庄岁寒夜坐小酌",
            "content": "偶然气分颇相同，道院新移喜毕工。坐把诗吟中夜月，笑将酒洒一窗风。博山香篆浮青蚓，古壁灯光吐玉虫。君已酕醄吾酩酊，化为蝴蝶入槐宫。",
            "comment": ""
        },
        {
            "title": "秋风变",
            "content": "一从佳人去，念念思杳魂。顷刻不离怀，梦寐常温温。幽人非好色，脂粉何万群。良马只一鞍，好花只一春。流水去不返，青霄徒白云。香魂在九泉，夫岂不酸辛。人间尚寂寂，阴府复何言。造物略不悲，苍天不我怜。南风复西风，景物易变迁。独有一雨心，朝暮佳人边。幽冥不可诘，宁忍度岁年。此身当如何，何当委荒烟。若夫世间人，岂知道义坚。孤然不自惜，怅望瑶台仙。置之勿复道，时时泪涟涟。不堪酒醒时，月下与风前。有梦梦不成，所思长县县。万里亦可到，一死今杳然。相忆而自叹，苍天复苍天。",
            "comment": ""
        },
        {
            "title": "赠沙书先生",
            "content": "生蛇满地走如飞，入石三分未是奇。掇取恒河归掌握，毫毛不动始知机。",
            "comment": ""
        },
        {
            "title": "仙居楼",
            "content": "万籁沉沉清夜阑，楼前独自倚栏干。金鸡叫罢松风动，三十六天秋月寒。",
            "comment": ""
        },
        {
            "title": "挽知宫王月谷三章",
            "content": "去年五月扣松关，方与先生一解颜。今我杖藜寻旧隐，闻君琴剑蜕空山。交朋满眼今无几，羁旅伤心为一潸。自叹洞前东去水，不若逝者若为还。",
            "comment": ""
        },
        {
            "title": "蜗牛",
            "content": "有宅一区长自负，受田百亩不能耕。壁间银篆方犹湿，早已枯然梦两楹。",
            "comment": ""
        },
        {
            "title": "金丹火候诀",
            "content": "攒簇乾坤造化来，手抟日月炼成灰。金公无言姹女死，黄婆不老犹居胎。铅炉慢养真金液，土釜先乾活水银。汞心炼神亦龙性，铅身凝气白虎命。内外浑无一点阴，万象光中玉清镜。",
            "comment": ""
        },
        {
            "title": "夜半",
            "content": "夜半风吹远梦回，直从海上忽飞来。回头但见山三点，彻席犹余酒一杯。",
            "comment": ""
        },
        {
            "title": "秋日书怀三首",
            "content": "检点秋光莫问天，只从鸿雁见推迁。未霜杨柳老多病，既雨芙蓉美少年。",
            "comment": ""
        },
        {
            "title": "水（左米右团）",
            "content": "火宅煎熬不自由，就中涝漉几沉浮。翻身得入清凉国，也合甘心喫水休。",
            "comment": ""
        },
        {
            "title": "山居五首",
            "content": "一片幽心卧紫霞，松梢凝翠夕阳斜。尚无心绪听啼鸟，那有工夫扫落花。",
            "comment": ""
        },
        {
            "title": "谢叶文思惠茶酒",
            "content": "先将荼醾薰酒，却採枸杞烹茶。子谓人非土木，贤知吾岂匏瓜。",
            "comment": ""
        },
        {
            "title": "寄泉州□侍郎",
            "content": "海山迢递信音稀，静对斜阳独倚扉。回首八千余里路，觉今二十一年非。白云流水聊相伴，绛阙清都未得归。昨夜乐丘残梦觉，窗前明月照鹑衣。",
            "comment": ""
        },
        {
            "title": "首夏三首",
            "content": "满目晴峦总是诗，诗情飞絮逐游丝。雨肥碧涧落花水，风瘦青松啼鸟枝。",
            "comment": ""
        },
        {
            "title": "寓息庵送春",
            "content": "笔下自然诗料饱，天工饤出好山溪。鱼知水暖不胜跃，莺见花飞只管啼。树头鸠使妇唤雨，屋后竹教孙出泥。太白十杯人酕，碧桃洞口日衔西。",
            "comment": ""
        },
        {
            "title": "徐道士水墨屏四首",
            "content": "霜月沉青嶂，汀鸥卧白沙。晓风删竹叶，秋雾补山丫。",
            "comment": ""
        },
        {
            "title": "玉艳亭即事五首",
            "content": "夙酒萦怀处，芳亭拄颊间。一莺黄翠柳，双鹭白青山。",
            "comment": ""
        },
        {
            "title": "赠潘高士二首",
            "content": "冬至炼朱砂，夏至炼水银。常使居士釜，莫令铅汞分。子母既相感，炎候常温温。如是既久久，功成升紫云。",
            "comment": ""
        },
        {
            "title": "送谈执权张南显归广州",
            "content": "七月送我东南道，八月送我西南道。西南江沙黄茫茫，东南海水白浩浩。海水飞作潮头来，潮头卷取潮舌回。江沙一望渺千里，千里亦此一江水。水外青山山外云，云边苍树树边村。村有酒酤酤不得，小船寂寞愁黄昏。大丈夫，不拘此，无酒便如何，有酒亦乐只。为问东南海水西南江，如何滔浮独未降。岂不亦笑老先生，有如此水亦迷邦。君但归，归去好，人生有情为情恼。明朝轻舟当径度，不须回首端州路。",
            "comment": ""
        },
        {
            "title": "暑夕有怀",
            "content": "幽人避暑海城西，西北浮屠尽得栖。更漏有无风逆顺，纸窗明暗月高低。石泉未到秋先冷，野虎偏从夜即嘶。记得去年常德府，武陵今夕况桃豀。",
            "comment": ""
        },
        {
            "title": "一览亭",
            "content": "千山万山从寒碧，桃花李花正春色。客来登此一览亭，东望长江渺无极。烟飞松坞晓苍凝，雨过竹林晚翠滴。人家楼阁下参差，天宇云霞上郁密。平湖青草覆白沙，峭崖断岸几千尺。芦荻丛中鸥鹭闲，来往渔舟三两只。柳阴浓淡夕阳斜，藓岩石磴满山赤。落鸦噪下枯树枝，鸡犬声中半樵笛。疎篱小屋可容膝，目对青霄一太息。满城车马走红尘，何人知享此幽寂。竹炉焚罢柏子香，甆杯倾泻碧玉液。饮到如泥卧石鼓，醒来瀹茗自闲适。啸咏太空歌一曲，风吼千林月华白。一览亭前双月明，诗成自觉天地窄。云崖烟树几重重，三百六十真奇峰。我将持斧扣洞门，借问蟠桃几时红。流光瞬息付一电，万事转头如去箭，南康有个陈参军，心镜如如成一片，自笑浮生若春燕。",
            "comment": ""
        },
        {
            "title": "酌贪泉因吊吴隐之三首",
            "content": "人其禄仕为虀盐，豀壑民财饱未厌。不识隐之心与口，酌泉依旧只清廉。",
            "comment": ""
        },
        {
            "title": "山前行散",
            "content": "人在莺花里，春归杖屦中。风迎何处鹤，宿我洞门松。",
            "comment": ""
        },
        {
            "title": "题天宁寺海月亭",
            "content": "昼潮夜汐大江东，江上东南宝刹雄。饭了从容陪海月，禅余宴寂享松风。主宾无间诸尘净，心目相忘万象空。橙熟手香吟笔滑，余情渺在夕阳中。",
            "comment": ""
        },
        {
            "title": "泰定菴",
            "content": "太极函三性，千灯共一光。猿啼庐阜月，雁叫洞庭霜。夜半冰生水，风前麝出囊。吾师知个事，念念守中黄。",
            "comment": ""
        },
        {
            "title": "赞历代天师·第二十三代讳季文字仲归",
            "content": "玉盂祝水起波云，笔下雷声泣鬼神。龙虎山前山后间，先生活尽几多人。",
            "comment": ""
        },
        {
            "title": "夜漫漫",
            "content": "雷声初散天成霁，雨改青山颜色翠。清猿啸夜月濛胧，木客暗吟悽怆意。麻姑峰头一缕云，苒苒如绵飘羽袂。良宵展转不成眠，天外青鸾何未至。碧空冷露落无声。谁见幽人挥玉涕。情绪纷纶天籁起，起读璚书言语秘。晓雾护寒山狗吠，红日松窗金缕细。",
            "comment": ""
        },
        {
            "title": "问月台苏竹庄同赋",
            "content": "千山万山翠交锁，何处瑶台天上堕。台前吟久忽登楼，楼前开窗天入座。留天且莫放天归，问天明月来几时。青天推月上云表，使我对月自问之。试问月中玉妃子，人言羿妻无乃是。夜夜清风为作媒，欲把冰姿嫁谁氏。桂子婆娑今几秋。蘂宫珠殿何年修。吴刚执斧胡不休，玉兔银蟾犹更留。我闻明皇排空听，又闻李白骑鲸水中捉。至今天上弄银盘，依旧万星攒碧落。但见一轮月在天，如何千江千月圆。月还似水水似月，千眼所见皆同然。今方得月为诗侣，月亦有情但无语。延月不久月意归，我欲乘风游玉宇。",
            "comment": ""
        },
        {
            "title": "赠冲虚邹道士",
            "content": "吾师有道貌，山水个中人。无著故无累，是清还是真。烟霞供笑咏，泉石瀹精神。何日分峰隐，诛茅愿卜邻。",
            "comment": ""
        },
        {
            "title": "忆留紫元古意二首",
            "content": "为山莫太高，太高常苦寒。恩爱莫太深，太深别离难。黄鹤今何之，白云不复还。暗想紫仙堂，月照双飞鸾。",
            "comment": ""
        },
        {
            "title": "题瓮斋",
            "content": "万轴牙签聚碧芸，数间茅屋锁闲云。莺吟芍药一歌女，蚁绕菖蒲万水军。香穗横窗盘瘦影，茗花浮枕斗清芬。琴心三叠昼眠觉，熟读数篇韩柳文。",
            "comment": ""
        },
        {
            "title": "仙岩金仙阁",
            "content": "寒烟琐断梵王家，一篆博山飞冷蛇。满天秋雨落琼花，清溪涨绿浸平沙。老松压石岩争耸，青萝拽树牵云遮。竹根倒出乌翅斜，夜半寒风搅宿鸦。木鱼唤粥蝴蝶醒，岩头残月沉丹井。",
            "comment": ""
        },
        {
            "title": "雪中三首",
            "content": "晓来红日尚羞明，四外彤云欲诈晴。一夜九天开玉阙，六花万里散璚英。",
            "comment": ""
        },
        {
            "title": "题潜菴",
            "content": "已把功名等风絮，鹤氅星冠懒成趣。谷口人寻虎迹来，林间菴正猿啼处。好向青山白云中，参取翠竹黄花句。道人珍重老维摩，明日千峰万峰去。",
            "comment": ""
        },
        {
            "title": "赠卢隐居",
            "content": "日高丈五尚酣眠，心下无愁不管天。野蔌山肴酬白醑，乾柴净米煮清泉。不须求仕如藏用，且自烹茶学玉川。时策短筇松竹下，清閒便是地行仙。",
            "comment": ""
        },
        {
            "title": "劣隐",
            "content": "世态炎凉觉鼻酸，洞门空掩绿烟寒。仗三尺剑临风舞，把一张琴对月弹。斫竹数竿容水过，倚松半日执经看。山林心绪得闲处，好炼长生不死丹。",
            "comment": ""
        },
        {
            "title": "携友生诣桐柏",
            "content": "篮舆过尽几山丫，夜宿天台仙子家。我昔岩前种芝草，尔来云表饭胡麻。金前错落枫犹叶，玉靥飘零菊更花。霜露逼人心兴倦，无穷旧事散天涯。",
            "comment": ""
        },
        {
            "title": "赞历代天师·第十七代讳顺字仲字",
            "content": "贵豀一尉隐家山，静结茅庐三两间。九十岁时尸解日，时人犹见是童颜。",
            "comment": ""
        },
        {
            "title": "题黄亭虞丈",
            "content": "修爵固当修天爵，选官何似选天官。青驺走遍皇都易，白鹤飞来绛阙难。",
            "comment": ""
        },
        {
            "title": "赠薛季振歌",
            "content": "麟角独异凤毛轻，得龙之秀龟之青。麟凤龟龙谓四灵，尔曹骨气同峥嵘。",
            "comment": ""
        },
        {
            "title": "棘隐壁三首",
            "content": "幽鸟噪岩谷，寒烟锁薜萝。忽遇金蟾蜍，无人自呵呵。",
            "comment": ""
        },
        {
            "title": "赠紫岩潘庭坚四首",
            "content": "富贵非足羡，贫贱不足羞。张仪但有舌，周朴不惜头。我少亦学剑，到此万年休。知君耿素抱，曷不远行游。",
            "comment": ""
        },
        {
            "title": "寄王察院三首",
            "content": "黄金台逈鸳鸿集，碧玉壶深日月长。大隐从来在朝市，谪仙况复富文章。",
            "comment": ""
        },
        {
            "title": "渔舍",
            "content": "江上蓼花红似血，江头沙碛明如雪。前山后山寂无人，一犬夜吠松梢月。",
            "comment": ""
        },
        {
            "title": "题武夷五首",
            "content": "龙骧仙掌岩头水，鹤唳幔亭峰上云。但得明窗尘一匕，跃身去谒武夷君。",
            "comment": ""
        },
        {
            "title": "麻姑山",
            "content": "瑶林猿啸春坡月，玉渊蛟舞秋崖雪。伊独脯麟饭胡麻，仙爪肯理君毛发。往事王远徵蔡经，苔碑寂寞颜真卿。嗅柑羽人叫无处，一鹤飞上寻真亭。",
            "comment": ""
        },
        {
            "title": "武夷有感十一首",
            "content": "风吹万木醒栖鹊，月落西山啼断猿。云捲翠微深处寺，一声钟落碧岩前。",
            "comment": ""
        },
        {
            "title": "琼姬曲",
            "content": "深深芙蓉城，凤笛声何长。绰约六铢衣，云中弄明铛。琼姿夜月暖，玉唾春风香。去去劳怅想，峡猿啸高唐。",
            "comment": ""
        },
        {
            "title": "盘云二首",
            "content": "今古无门闭是非，无心出岫已知机。于今收拾归山谷，不逐春风上下飞。",
            "comment": ""
        },
        {
            "title": "伤春词寄紫元四首",
            "content": "望眼生花泪已枯，青衣也合递归书。客情无奈春风雨，更问春空有雁无。",
            "comment": ""
        },
        {
            "title": "晚眺",
            "content": "岭口云拖白，江头叶借绯。西风来问罪，老火不须威。",
            "comment": ""
        },
        {
            "title": "赞历代天师·第十代讳子祥字鳞伯",
            "content": "满室神光夜欲阑，灵丹吐出掌中看。当时鹤唳佳城外，空有霓裳掩玉棺。",
            "comment": ""
        },
        {
            "title": "偶书二首",
            "content": "绛阙清都何时到，沧海桑田谁与怜。三十六天归路稳，撚花对酒一凝然。",
            "comment": ""
        },
        {
            "title": "祈雨伏虎菴",
            "content": "梵相无言旱气奢，三农无饭欲蒸沙。狻头香穗成禾穗，麈尾天花化雨花。",
            "comment": ""
        },
        {
            "title": "闲纵偶成",
            "content": "已具看云眼，而生伴月心。西风相体认，红尽绿枫林。",
            "comment": ""
        },
        {
            "title": "雪中三首",
            "content": "飞廉滕六逞寒威，费酒陪诗为解颐。雪待夜深飞落尽，梅嗔风恶放开迟。",
            "comment": ""
        },
        {
            "title": "闲吟三首",
            "content": "东园风雨霁，一巷海棠开。曲折穿花去，深行忘却回。",
            "comment": ""
        },
        {
            "title": "清明",
            "content": "新除小垒燕方谋，又拜晴蜂万户侯。占破清明三五日，实封芍药一千头。花间作梦碧蝴蝶，柳外谈禅黄栗留。物物是题吟不尽，却烦酒作钓诗钩。",
            "comment": ""
        },
        {
            "title": "戏联食（潺氵换鱼）体取其骨糜肉之化义",
            "content": "何其秀且明，而况清以美。不醉将如何，无吟讵自己。凡与共此者，但须行乐耳。无意固必我，可久速仕止。离合忍复道，光阴能有几。相对默不言，新篘多且旨。玄中难致诘，圣处可胜纪。何为是栖栖，未免聊复尔。",
            "comment": ""
        },
        {
            "title": "赠别徐监观",
            "content": "晓来自点素馨汤，两朵莲花隔宿香。夜醉至今犹未醒，荔枝取次对离觞。",
            "comment": ""
        },
        {
            "title": "惜春",
            "content": "薄倖东风者，无心半点春。桃花吹满地，片片似鱼鳞。",
            "comment": ""
        },
        {
            "title": "山居",
            "content": "月落鸡吹角，夜长鹅报更。山中无历日，日出即天明。",
            "comment": ""
        },
        {
            "title": "偶作二首",
            "content": "雪后竹君子，霜前松大夫。梅残半点白，猿叫一声孤。",
            "comment": ""
        },
        {
            "title": "疎山舟中联句",
            "content": "山影卧寒碧，波光摇虚空。櫂凌千顷月，帆鼓一天风。列岸万丝柳，遥岑数粒松。诗魂混雁鹜，草圣惊鱼龙。梦断江楼笛，吟余烟寺钟。电华飞我剑，虹晕挂吾弓。清啸骑汗漫，朗吟泛冥濛。谁云泽国小，乐亦在其中。",
            "comment": ""
        },
        {
            "title": "题栖云堂",
            "content": "高人占断一生閒，长得青山在眼看。棋子纵横星点乱，琴弦戛击玉声寒。无心门掩苔三径，观化庭栽竹万竿。中有玄机人不会，清风明月两丸丹。",
            "comment": ""
        },
        {
            "title": "新正三首",
            "content": "一番桃李又春风，送古迎今事不穷。南北故人鸿去外，东西野渡雪晴中。",
            "comment": ""
        },
        {
            "title": "戏联仄字体",
            "content": "一雨倏复霁，早魃已退垒。远水白浩荡，列岫翠迤逦。古碛缠荇带，宿鹭恋荻米。搦笛叫月姊，伴我啜绿蚁。",
            "comment": ""
        },
        {
            "title": "阳吟三十首",
            "content": "武夷结草二年余，花笑莺啼春一壶。流水下山人出洞，岩前空有炼丹炉。",
            "comment": ""
        },
        {
            "title": "折梅二首",
            "content": "夜半披衣凭玉栏，天风吹露洒琅玕。前台后台月如水，云去云来梅影寒。",
            "comment": ""
        },
        {
            "title": "徐道士水墨屏四首",
            "content": "雁侧风前字，烟凝雨后情。不知谁氏子，持钧立江城。",
            "comment": ""
        },
        {
            "title": "易道录招饮五首",
            "content": "名於瑚琏斯为贵，身与鸿毛孰较轻。诗社近来多笔冢，醉乡何处得愁城。",
            "comment": ""
        },
        {
            "title": "赞历代天师·第二十七代讳象中字拱辰",
            "content": "仁皇恩赐紫衣时，方是宁馨七岁儿。闲把洞章歌一阕，不知鸾鹤满天飞。",
            "comment": ""
        },
        {
            "title": "祈雨歌",
            "content": "天地聋，日月瞽，人间亢旱不为雨。山河憔悴草木枯，天上快活人诉苦。待吾骑鹤下扶桑，叱起倦龙与一斧。奎星以下亢阳神，缚以铁札送酆府。驱雷公，役雷电，须叟天地间，风云自吞吐。火老将擅神武，一滴天上金瓶水，满空飞线若机杼。化作四天凉，扫却天下暑。有人饶舌告人主，未几寻问行雨仙，人在长江一声橹。",
            "comment": ""
        },
        {
            "title": "年逾弱冠又多锦瑟之一弦身堕尘樊未彻玉霄",
            "content": "夜凉莫听野猿哀，觉我枯肠转九回。淅淅秋风吹性水，淹淹暮雨滴心灰。自怜孤影青灯下，曾作神霄故吏来。若待此生尘债足，凤凰合下已青苔。",
            "comment": "： | ：\r\n原题：年逾弱冠又多锦瑟之一弦身堕尘樊未彻玉霄之半日醉怀无奈顾影自怜抱明月以兴悲向西风而思远谩拈秃兔姑慰心猿寄鹤林友 | 【注释】原题：年逾弱冠又多锦瑟之一弦身堕尘樊未彻玉霄之半日醉怀无奈顾影自怜抱明月以兴悲向西风而思远谩拈秃兔姑慰心猿寄鹤林友"
        },
        {
            "title": "夜宴清胜轩醉吟呈倪梅窗吴道士隐南",
            "content": "山前浩歌觉声乾，长啸直入碧云间。梅窗主人携百壶，一夜谈话秋雨寒。灯红吐出玉虫巧，道人大啸拍床吼。连榻隐南吴庚契，要看纸上生蛇走。停杯撑眼发诗颠，横捉一笔半欲眠。笑把崑崙蘸沧海，写出新词数万篇。",
            "comment": ""
        },
        {
            "title": "雁阵",
            "content": "几是霜翎巢白草，数行云足篆青冥。方将寄字来苕霅，莫便翻身过洞庭。",
            "comment": ""
        },
        {
            "title": "妾薄命",
            "content": "长天云茫茫，流水去不返。寂寥不可呼，死者日已远。旧事常在心，思之辄泪眼。修昼劳怅想，寒夜百展转。梦里时相逢，醒后细思忖。门前青衿子，相愿吾安忍。罗衣叠空箱，久矣废檀板。月明燕子楼，风清荷花馆。置之勿复道，此念增缱绻。自怜妾薄命，鸳衾为谁暖。冉冉冥中魂，尚或暗相管。邻家琴声悲，精爽竟难挽。",
            "comment": ""
        },
        {
            "title": "赠陈先生三首",
            "content": "翻身趯倒玉葫芦，神水华池一夜枯。蓦地夜行见月影，水晶盘里走明珠。",
            "comment": ""
        },
        {
            "title": "南台舟中联句",
            "content": "秋阳红若柿，晓雨翠如丝。福地逢迎日，江天笑傲时。莲臙犹殢水，桂粟已粘枝。波静天一色，山低云四垂。垂纶怀渭叟，纵棹拟鸱夷。上水迟吾乐，西风壮我诗。",
            "comment": ""
        },
        {
            "title": "武昌怀古十咏·灵竹寺",
            "content": "孝之一字协天伦，信可通天感鬼神。霜满竹林安得笋，心倾泪雨自生春。只闻郭巨曾埋子，岂得曾参亦杀人。凿隧及泉愚尔耳，斯人盖是舜之臣。",
            "comment": ""
        },
        {
            "title": "华阳吟三十首",
            "content": "梦幻之身不久长，桑榆能几耐风霜。何如跳出利名窟，赠汝长生不死方。",
            "comment": ""
        },
        {
            "title": "赠樗野",
            "content": "不叹劳生行路难，自怜云水许间关。别来五载多怀感，待有尺书无往还。微白一钩天外月，淡青数点海边山。襟情欲向何人诉，与子篝灯到夜阑。",
            "comment": ""
        },
        {
            "title": "有所思",
            "content": "苍官无禄花有封，花王开国胙春风。不念苍官秦大夫，竹君亦嗤梅兄聋。夜寒愁吟正无思，青灯唤人补残睡。梦为蝴蝶宿花回，画角吹香蒸素被。",
            "comment": ""
        },
        {
            "title": "赞历代天师·第三十代讳继先字遵正",
            "content": "筑着成都人姓刘，丹成蜕迹入罗浮。琼楼数纸御书在，虚静先生已掉头。",
            "comment": ""
        },
        {
            "title": "暑热",
            "content": "玉友避嫌，竹奴专宠。听官丐闲，诗勇不将。",
            "comment": ""
        },
        {
            "title": "赠坦菴告别",
            "content": "杖头挑起一天云，政是梅花十月春。猿叫千山风势恶，雪迷万里雨声频。今朝瓢笠游方外，旧处烟霞失主人。好去著鞭行所得，他时相见话头新。",
            "comment": ""
        },
        {
            "title": "舟程苦迟",
            "content": "水马轻便胜陆行，冲风遡水反多程。溪流诘曲成千摺，云色阴晴没十成。",
            "comment": ""
        },
        {
            "title": "卧云",
            "content": "满室天香仙子家，一琴一剑一杯茶。羽衣常带烟霞色，不惹人间桃李花。",
            "comment": ""
        },
        {
            "title": "徐道士水墨屏四首",
            "content": "乱山草斜出，危冈竹倒悬。人家春树里，山色夕阳边。",
            "comment": ""
        },
        {
            "title": "舒啸",
            "content": "豁然登高台，四天一何眇。舒怀摩丹田，静境万籁悄。前村生孤烟，半山吞残照。倚剑呼黄鹤，遽然发长啸。",
            "comment": ""
        },
        {
            "title": "立秋有怀陈上舍",
            "content": "没巴没鼻落一叶，发颠发狂何处风。九十日暑扫地去，满怀汗珠寻已空。却烦察判潘孺子，说与上舍陈元龙。来宵无雨必好月，一樽还要与君同。",
            "comment": ""
        },
        {
            "title": "张进甫静寮",
            "content": "脱俗卧去眠，胸中别有天。壁间五六榻，屋上两三椽。风月真滋味，溪山旧面缘。静中有真静，猿啸暮林边。",
            "comment": ""
        },
        {
            "title": "苦雨",
            "content": "樱桃大如红乳，芍药开似巨觥。不念蝶蜂苦雨，姑烦莺燕祈晴。",
            "comment": ""
        },
        {
            "title": "双鹊",
            "content": "苍然东阿松，上有乌鹊枝。双双噪西风，而背夕阳归。双飞复双止，长与苍松期。饥啄鼎啭巅，渴饮闽水湄。莫苦飞太远，咫尺成相思。",
            "comment": ""
        },
        {
            "title": "云游歌",
            "content": "云游难，云游难，万里水烟四海宽。说着这般滋味苦，教人怎不鼻头酸。初别家山辞骨肉，腰下有钱三百足。思量寻师访道难，今夜不知何处宿。不觉行行三两程，人言此地是漳城。身上衣裳典卖尽，路上何曾见一人。初到孤村宿孤馆，鸟啼花落千林晚。晚朝早膳又起行，只有随身一柄伞。渐渐来来兴化军，风雨萧萧欲送春。惟一空自赤毵瑉，囊中尚有三两文。行得艰辛脚无力，满身瘙痒都生虱。茫然到此赤条条，思欲归乡归未得。争奈旬余守肚饥，埋名隐姓有谁知。来到罗源兴福寺，遂乃捐身作仆儿。初作仆时未半月，复与僧主时作别。火云飞上支提峰，路上石头如火热。炎炎畏日正烧空，不堪赤脚走途中。一块肉山流出水，岂曾有扇可摇风。且喜过徐三伏暑，踪迹于今复剑浦。真个彻骨彻髓贫，荒郊一夜梧桐雨。黄昏四顾泪珠流，无笠无蓑愁不愁。偎傍茆檐待天晓，村翁不许住檐头。闻说建宁人好善，特来此地求衣饭。耳边但闻惭愧声，阿谁可具慈悲眼。忆着从前富贵时，低头看鼻皱双眉。家家门首空舒手，那有一人怜乞儿。福建出来到龙虎，上清宫中谒宫主。未相识前求挂搭，知堂嫌我身繿缕。恰似先来到武夷，黄冠道士叱骂时。些儿馊饭冷熟水，道我孤寒玷辱伊。江之东西湖南北，浙之左右接西蜀。广闽淮海数万里，千山万水空碌碌。云游不觉已多年。道友笑我何风颠。旧游经复再去来。大事忽忽莫怨天。我生果有神仙分，前程有人可师问。于今历练已颟顸，胸中不着一点闷。记得兵火起淮西，凄凉数里皆横尸。幸而天与残生活，受此饥渴不堪悲。记得武林天大雪，衣衫破碎风刮骨。何况身中精气全，犹自冻得皮迸血。又思古庙风雨时，香炉无火纸钱飞。神号鬼哭天惨惨，露冷云寒猿夜啼。又思草里卧严霜，月照苍苔落叶黄。未得些儿真受用，如何禁得不凄凉。偶然一日天开眼，陈泥丸公知我懒。癸丑中秋野外晴，独坐松阴说长短。元来家里有真金，前日辛勤枉用心。即得长生留命诀，结茆静坐白云深。炼就金丹亦容易，或在山中或在市。等闲作此云游歌，恐人不识云游意。",
            "comment": ""
        },
        {
            "title": "醉作观音像仍为书赞三首",
            "content": "柳絮多头绪，桃花好面皮。夫是之谓谁，东海比丘泥。",
            "comment": ""
        },
        {
            "title": "秋夜",
            "content": "有客眠孤馆，更阑拥纸衾。清风千里梦，明月一声砧。素壁秋灯暗，红炉火夜深。寒猿啼岭外，惹起故乡心。",
            "comment": ""
        },
        {
            "title": "夜宿太清悟真成道宫",
            "content": "朱楼紫殿贴晴空，前后千峰更万峰。蝶殢秋花黄淡佇，猿啼晓树翠溟濛。断霞烟重苔粘露，薄暮云兴夜起风。醉倚玉栏弄明月，嗟嗟身世等萍蓬。",
            "comment": ""
        },
        {
            "title": "赠天台老樊",
            "content": "别后俄经几许春，相逢一笑挹南薰。灰头土面无人识，木食草衣嫌俗纷。在浙之台今已久，姓樊名邴寂无闻。为君传此新诗去，寄与铅山赵翠云。",
            "comment": ""
        },
        {
            "title": "赠相士徐碧眼",
            "content": "碧眼何须青白为，冰辞雹语不吾欺。君看衮衮腰金者，曾见骚坛大将谁。",
            "comment": ""
        },
        {
            "title": "蟋蟀二首",
            "content": "白发秋来又几茎，萍蓬湖海困平生。三更窗外芭蕉影，九月床头蟋蟀声。",
            "comment": ""
        },
        {
            "title": "蓝琴士赠梅竹酬以诗",
            "content": "手补天工笔法奇，笑将造化作儿嬉。胸中夜雨浇龙干，纸上春风舞玉蕤。云水一生无别好，琴心三叠有谁知。今宵松殿相期会，弹到西山月落时。",
            "comment": ""
        },
        {
            "title": "九曲櫂歌十首",
            "content": "山下于今几代孙，当时箫鼓寂无闻。丹炉复尔生春草，玉女峰前空白云。",
            "comment": ""
        },
        {
            "title": "山居五首",
            "content": "天静无尘夜半时，鹊乌啼罢众星稀。数峰明月光无尽，一洞闲云淡不飞。",
            "comment": ""
        },
        {
            "title": "再会薛黄庭",
            "content": "别来真梦耳，相对各潸然。一向於湖海，如今更市廛。知心能有几，顾影独兴怜。自欢吾衰矣，犹期子勉旃。",
            "comment": ""
        },
        {
            "title": "咏雪于清虚堂火阁",
            "content": "长空惨惨昼如夜，严风刮得雪片下。寒猿傍树不敢声，江梅羞开恐易谢。万山无限落叶愁，处处凝烟缠草舍。枯槎冻僵不复活，飞廉截住阳春赦。馁虎呼雏入岩卧，过鸟如梭钻树罅。园林萧索无一物，几夜霜威煞无藉。欲雨不雨数点霰，雪意沉吟天似诈。满空飞起杨花架，三日两日冻不化。眼前幻出白玉楼，谁敢登陟空嗟讶。肌肤生粟鼻流水，前村新醅复增价。渔翁溪畔笑收网，鱼亦不知钩有麝。洗铛簇火煎雪茶，垂帘叠足说清话。呼童凿碎砚中冰，呵手团栾结诗社。诗成此景尚自尔，安得王维收入画。",
            "comment": ""
        },
        {
            "title": "述怀",
            "content": "吊影自怜孤，消愁得酒壶。客悰迷晓夜，梦事付江湖。雨壁琴弦润，风窗砚水枯。晓蝉知此意，为我噪高梧。",
            "comment": ""
        },
        {
            "title": "忆神童歌",
            "content": "高怀落落如可羁，芳辞葳蕤谁摘奇。我独一览如醉痴，恨不快覩紫芝眉。望美人兮天一涯，面不相识心相知。青牛不跨策蒺藜，金波停饮忘醇醨。句高耿耿横虹霓，列星北斗不敢辉。玄猿号木骥缩蹄，霜鹘挛翼鬼神悲。天籁自鸣非嘘吹，肯与蛙蚓湫污泥。何当握手谈玄机，蟠桃未熟香难期。金牌玉字空陆离，碧云谩锁骞林枝。谪籍尘寰辞玉墀，凡埃俗气非所宜。世缘未了如沸糜，徒将姹女媒婴儿。丹霄玉诏何时飞，青鸾久约宴瑶池。他年骑鹿相追随，玉笥山前同採芝。",
            "comment": ""
        },
        {
            "title": "卧云菴醉后",
            "content": "千岩万壑深复深，洞口枯树鸣幽禽。瑶月影松大静淡，琅风韵竹夜萧森。暮云献碧出孤岫，夕鸟拖红投螟林。孔明终久须朝日，安石不来谁作霖。然则从龙虽有志，定知化鹤亦无心。先生不是终南子，满洞苍烟何处寻。",
            "comment": ""
        },
        {
            "title": "棘隐壁三首",
            "content": "碧草正春风，雨晴竹落涕。白鸟忽飞来，点破一山翠。",
            "comment": ""
        },
        {
            "title": "曲肱诗二十首",
            "content": "五雷深锁玉清宫，白鹤呼风唳碧空。说着这般辛苦处，三千玉女蹙眉峰。",
            "comment": ""
        },
        {
            "title": "寄三山彭鹤林",
            "content": "瞻彼鹤林，在彼无诸。鼓山之下，螺江之隅。瞻彼鹤林，在彼长乐。嵩山之上，螺江之角。一别鹤林，春聿云杪。青山之外，落花啼鸟。一望鹤林，回首千里。斜阳之外，白云流水。日复一日，思我鹤林。雁断鱼沉，实伤我心。",
            "comment": "： | ：\r\n原注：鹤林，彭耜自号也。玉蟾於彭耜，则仙家父子也。相别之久，故作是诗也。 | 【注释】原注：鹤林，彭耜自号也。玉蟾於彭耜，则仙家父子也。相别之久，故作是诗也。"
        },
        {
            "title": "农歌",
            "content": "上田稻似下田青，乳鸭儿鹅阵阵行。稻熟酒新鹅鸭夫，村歌社舞贺秋成。",
            "comment": ""
        },
        {
            "title": "梦中得五十六字",
            "content": "醉醒曳杖访松关，正在黄昏杳霭间。既去复来秋后暑，似无还有雨中山。涧边几叶晚花落，天际一钩明月弯。自觉余烟埋屐齿，行行印破藓痕班。",
            "comment": ""
        },
        {
            "title": "清静经",
            "content": "大地山河一卷经，拈来题目甚分明。山花野草皆谈说，蠢动含灵侧耳听。",
            "comment": ""
        },
        {
            "title": "罗汉寺",
            "content": "林闲一径似惊蛇，中有禅关闭紫霞。烟锁苍松遮寺额，风摇翠竹撼檐牙。客来寂寞盘香穗，饭后从容瀹 花。到此徘徊归去晚，夕阳挂树几声鸦。",
            "comment": ""
        },
        {
            "title": "积翠楼",
            "content": "飞云涌浪天边来，翠色迷空拨不开。逸人怜此一崔嵬，峨翚危檐倚翠堆。客来楼前认林樾，坐久神爽愈飞越。移时双鹤何处归，遥见前山两点雪。",
            "comment": ""
        },
        {
            "title": "秽迹赞",
            "content": "宝杵动时天地黑，鐶铃震处鬼神惊。释迦临入涅槃日，六慾天中现此身。现此身，无边际。太圆镜中点检看，个个三头并六臂。",
            "comment": ""
        },
        {
            "title": "绘莲二首",
            "content": "浓淡色中匀粉腻，浅深痕上著臙脂。华堂展处南薰起，一似西湖六月时。",
            "comment": ""
        },
        {
            "title": "绘莲二首",
            "content": "笔底荷花水面浮，纤毫造化夺工夫。为谁画出生绡上，泰华山头玉井图。",
            "comment": ""
        },
        {
            "title": "黄叶辞",
            "content": "男儿铁石肠，遇秋多凄凉。节物遽凋变，今古堪悲伤。西来白帝风，暗惊万叶黄。拚与舞零落，此意付夕阳。堪叹无数行子，只影天一方。佳人去不返，苍烟冥八荒。对此一黯然，两鬓沾吴霜。自顾蒲柳姿，眇在烟水乡。晚汀慨鸿雁，夜浦羞鸳鸯。何当从宋玉，问路游高唐。",
            "comment": ""
        },
        {
            "title": "黄岩舟中",
            "content": "落船明月浸虚空，绿净无痕夜气浓。诗思浮沉樯影里，梦魂摇曳橹声中。星辰冷落碧潭水，鸿雁悲鸣白蓼风。一点渔灯依古岩，断桥垂露滴梧桐。",
            "comment": ""
        },
        {
            "title": "黄刑部仓部陈宗博招饮",
            "content": "暇日联镳共暑鏖，冰吾瓜李雪吾醪。楼前一水佳人士，眼底千山儿女曹。朝士西湖正絺綌，将军北塞更弓刀。道人万丈英雄气，不信胥台便是高。",
            "comment": ""
        },
        {
            "title": "黄仙菴字谜",
            "content": "青红白黑欠中央，闻道西人已大方。二十一人田下电，阿谁访之詹仲皇。",
            "comment": ""
        },
        {
            "title": "黄冈",
            "content": "海山千里起风沙，拂拂篮舆细雨斜。云里桂松连岫碧，自酤市酒慰蕉花。",
            "comment": ""
        },
        {
            "title": "黄风子赞",
            "content": "先生不狂是诗狂，先生不颠是酒颠。颠颠狂狂人不识，归去青城今几年。曾将诗酒瞒人眼，不是酒仙与诗仙，只是个黄颠。",
            "comment": ""
        },
        {
            "title": "皇初平故隐",
            "content": "昔日登山愿，今年破夏偿。乘壶斟雪白，独酌判黄昏。有许松俱老，皆为鹤所房。能多云擘絮，若个石为羊。怀古兴三叹，凭高眺八方。归归天籁起，一我正诗狂。",
            "comment": ""
        },
        {
            "title": "怀仙吟二首",
            "content": "坐见云来复云去，楼里朝朝还暮暮。人间天上梦悠悠，把酒长吁知几度。不堪吞吐良亦苦，暗想珠宫欠良遇。临风对月但无言，无言即是怀仙处。",
            "comment": ""
        },
        {
            "title": "怀仙吟二首",
            "content": "蟠桃脱核吾来时，铢衣拂石吾未归。翻思此日朝玉帝，有泪如雨沾帝衣。自起凭楼眉自茧，琪花开后知谁剪。凤凰阁上定蛛丝，凤凰阁下须苔藓。",
            "comment": ""
        },
        {
            "title": "怀仙吟",
            "content": "我怀仙兮神仙侣，霞裾摇曳兮居何所。见鹤长吟犹可覆，蓬莱果在半步许。空留宝墨落人间，字句成行秋雁序。正心诚意语犹奇，谁识忘形相尔汝。",
            "comment": ""
        },
        {
            "title": "怀仙楼歌奉呈鹤林尊友",
            "content": "闽为昔无诸，山水实秀妩。其间多神仙，后先各轩翥。任敦丹井寒，董奉杏坛古。云飞邓伯元，风御王玄甫。乌石隐士周，霍童仙君褚。王霸骑白龟，徐登跨黑虎。赵炳石室空，薛丕梅溪举。何家九弟兄，黄老一宗祖。无处觅榴花，曾巅但烟雨。此身犹埃尘，不得奉笑语。偶亦嗜好同，於焉问出处。彼美彭鹤林，往在神霄府。名位居瑶台，觞咏挥玉麈。不入鵷鹭行，甘与猿鹤侣。清誉塞江湖，大手压燕许。西北有高楼，怀仙扁其所。生晚不同时，怅欲与为伍。青蛇吼云崖，黄鹤眇星渚。去去无消息，忡忡镇凝佇。天上多欢娱，世间厌凄苦。鸾凤相招携，云泥少问阻。几回心欲飞，不觉手自舞。倚栏数百年，归日指可偻。先谒南华宫，次谒西王母。献之以玉环，酌我以璚醑。何必偷蟠桃，尽可擘麟脯。回首视蓬莱，三点烟如缕。",
            "comment": ""
        },
        {
            "title": "话旧",
            "content": "风露三更月一帘，共君握手不能厌。酒杯满泛榴花色，烛燄斜抽柳叶尖。",
            "comment": ""
        },
        {
            "title": "画中众仙歌",
            "content": "不与饮尽孙权酒，正欲画屏笔脱手。一点凝墨状生蝇，剔之不飞心始惊。献之兴来拈起笔，笔如解飞自钩掣。戏染松烟作牸牛，脱似偃角眠沙丘。萧贲深得鹤三昧，胸中不与造化碍。一幅素绢如片天，雪翎欲起凌苍烟。僧繇醉后齁齁睡，睡起濡墨作石块。擘山裂岩而拿云，或如伏虎如露拳。恺之画兰藏玉笥，开而视之已飞去。安得翠叶成寒丛，四景常使飘春风。闻道南齐宇文焕，精笔妙墨扫芦雁。低颈吸水昂颈飞，髣象荷枯沙瘦时。唐有处士吴道元，丹青之余多画猿。状出抱子落寒泉，又如弯弓绕树奔。季成画虎常作怒，鬼神不敢正眼觑。但见纸上生狰狞，开口解啸风悲鸣。叶公好龙故学画，不觉心孔开一罅。纸上笔画方似龙，风鬐浪鬣来争雄。韩干画马得滋味，霜蹄巧作追风势。可怜张口嘶无声，只惜风稜瘦骨成。江头细草为谁绿，只有风烟相管束。阮瞻收拾草精神，笔端与草私为春。画鱼古有康灵叔，掷头摆尾万鳞足。红鲿紫鲤成队行，跃碎琉璃跳上冰。仁老胸中有雪月，画出梅花更清绝。鲁直嗅之嫌无香，幻出江南烟水乡。张臻虚心而学竹，风雨潇潇生锦轴。风枝雨干欲化龙，不堪裁杖扶葛洪。钱觐画松扫烟雨，松梢鹤立飞不去。凌风傲雪冷几时，翠色不改常清奇。王维笔下多山水，千山万水一弹指。万顷玻瓈碧欲流，千层翡翠波上浮。有时画出几枯木，一片落霞间飞鹜。有时画出古涧泉，浪花滚滚人不闻。有时花落鸟啼处，正是千林俵秋雨。有时日暮鸦鸣时，烟际钟声催月迟。有时移却潇湘岸，移入洞庭彭蠡畔。有时掇过天台山，相对雁荡烟雨寒。古人去后无人学，学者往往得皮壳。鬼神却易狗马难，匠世未能窥一班。见君丹青与水墨，笔下剜出心中画。一发才精百发精，留取后世不死名。",
            "comment": ""
        },
        {
            "title": "画石二首",
            "content": "真作壶中九华看，碧于簪玉小于拳。好藏莫便令人见，恐有痴情似米颠。",
            "comment": ""
        },
        {
            "title": "画石二首",
            "content": "一片嵯峨堕碧空，嵚崎历落最玲珑。从教把翫真堪醉，疑自当年栗里中。",
            "comment": ""
        },
        {
            "title": "华阳吟三十首",
            "content": "拈弄溪山诗伎巧，吐吞风月酒神通。且将诗酒瞒人眼，出入红尘过几冬。",
            "comment": ""
        },
        {
            "title": "华阳吟三十首",
            "content": "气盖山河心胆粗，不能学剑不搜书。夜来掇得乾坤动，火候温温守玉炉。",
            "comment": ""
        },
        {
            "title": "华阳吟三十首",
            "content": "家在神仙九气天，天中楼殿貯群仙。偶然来到人间世，料想神霄未一年。",
            "comment": ""
        },
        {
            "title": "华阳吟三十首",
            "content": "绛阙仙都一散郎，偶来尘世且佯狂。身中自有长生宝，夜夜飞神谒上苍。",
            "comment": ""
        },
        {
            "title": "华阳吟三十首",
            "content": "只将戊己作丹炉，炼得红丸化玉酥。漫守火爻三百日，产成一颗夜明珠。",
            "comment": ""
        },
        {
            "title": "华阳吟三十首",
            "content": "曹溪一路透泥丸，只在丹田上下间。解使金翁媒姹女，朝云暮雨满巫山。",
            "comment": ""
        },
        {
            "title": "华阳吟三十首",
            "content": "玉皇殿下一仙童，曾掌符书守蕊宫。因甚俗缘犹未断，於今纪质入尘笼。",
            "comment": ""
        },
        {
            "title": "华阳吟三十首",
            "content": "昨夜三更雷撼山，九天门户不曾关。曹溪路上分明见，有个金乌入广寒。",
            "comment": ""
        },
        {
            "title": "华阳吟三十首",
            "content": "谁识週天造化工，于今蹙在片时中。只将铅汞入真土，炼出金花满鼎红。",
            "comment": ""
        },
        {
            "title": "华阳吟三十首",
            "content": "不动丝毫过玉关，关头自有玉京山。能於山上通来往，风搅九天霜雪寒。",
            "comment": ""
        },
        {
            "title": "华阳吟三十首",
            "content": "一泓神水满华池，夜夜池边白雪飞。一里有人擒玉兔，赶教明月上寒枝。",
            "comment": ""
        },
        {
            "title": "华阳吟三十首",
            "content": "片饷工夫炼汞池，一炉猛火夜烧天。忽然神水落金井，打合灵砂月样圆。",
            "comment": ""
        },
        {
            "title": "华阳吟三十首",
            "content": "青牛人去几多年，此道分明在目前。愿识目前真的处，一堂风冷月婵娟。",
            "comment": ""
        },
        {
            "title": "华阳吟三十首",
            "content": "饥餐一两黑龟肝，寒向丹田猛火山。但见心头无点事，不知人世有饥寒。",
            "comment": ""
        },
        {
            "title": "华阳吟三十首",
            "content": "元神夜夜宿丹田，云满黄庭月满天。两个鸳鸯浮绿水，水心一朵紫金莲。",
            "comment": ""
        },
        {
            "title": "华阳吟三十首",
            "content": "怪事教人笑几回，男儿今也会怀胎。自家精血自交媾，身里夫妻真妙哉。",
            "comment": ""
        },
        {
            "title": "华阳吟三十首",
            "content": "人身自有一蓬莱，十二层楼白玉阶。姹女金翁常宴会，堂前夜夜牡丹开。",
            "comment": ""
        },
        {
            "title": "华阳吟三十首",
            "content": "戏泛金船到海涯，暗随海水度流沙。一从登著蓬莱岸，去看琼台阆苑花。",
            "comment": ""
        },
        {
            "title": "华阳吟三十首",
            "content": "移将北斗过南辰，两手双擎日月轮。飞趁崑崙山上去，须臾化作一天云。",
            "comment": ""
        },
        {
            "title": "华阳吟三十首",
            "content": "渴饮金波数百钟，醉时仗剑指虚空。脚根戏蹑交乾斗，长啸一声天地红。",
            "comment": ""
        },
        {
            "title": "华阳吟三十首",
            "content": "白马江头笑一声，红光紫雾水中生。急抽匣内青蛇剑，搅得黄河彻底清。",
            "comment": ""
        },
        {
            "title": "华阳吟三十首",
            "content": "得诀归来试炼看，龙争虎斗片时间。九华天上人知得，一夜风雷撼万山。",
            "comment": ""
        },
        {
            "title": "华阳吟三十首",
            "content": "拄杖随身入武夷，幔亭峰下雪花飞。行从九曲山头看，万壑千岩翠打围。",
            "comment": ""
        },
        {
            "title": "华阳吟三十首",
            "content": "白云和我到天台，眼入青山意豁开。到彼山中结茅屋，空余千古夜猿哀。",
            "comment": ""
        },
        {
            "title": "华阳吟三十首",
            "content": "一脚从别海南船，身逐云飞江浙天。走遍洞天寻隐者，不知费几草鞋钱。",
            "comment": ""
        },
        {
            "title": "华阳吟三十首",
            "content": "海南一片水云天，望眼生花已十年。忽一二时回首处，西风夕照咽悲蝉。",
            "comment": ""
        },
        {
            "title": "华阳吟三十首",
            "content": "家在琼崖万里遥，此身来往似孤舟。夜来梦趁西风去，目断家山空泪流。",
            "comment": ""
        },
        {
            "title": "华阳堂二咏",
            "content": "不著人间一点尘，满堂尽是学仙人。衣衫总带烟霞色，杖屦相随云水身。铁笛横吹沧海月，纸袍包尽洞天春。而今会聚十方客，认看何人是洞宾。",
            "comment": ""
        },
        {
            "title": "华阳堂二咏",
            "content": "幕天席地做生涯，凡圣同居气象佳。拨过浮山供醉眼，斩新风月入诗怀。花间自舞三台鹤，竹外空歌两部蛙。不是道人多计较，是渠诸圣早安排。",
            "comment": ""
        },
        {
            "title": "护国寺秋吟八首",
            "content": "星似萤千点，云如鹤一双。孤吟寒不寐，落叶打空窗。",
            "comment": ""
        },
        {
            "title": "护国寺秋吟八首",
            "content": "香篆孤烟袅，灯龛寸火微。梦和明月冷，心与白云飞。",
            "comment": ""
        },
        {
            "title": "护国寺秋吟八首",
            "content": "犬吠月如昼，马鸣人渡桥。更无诗与酒，虚度可怜宵。",
            "comment": ""
        },
        {
            "title": "护国寺秋吟八首",
            "content": "竹手擎云重，松肩荷月高。烟收天地阔，醉目数秋毫。",
            "comment": ""
        },
        {
            "title": "护国寺秋吟八首",
            "content": "嫩竹容归鹊，寒松捧落晖。危红和露落，空翠扑衣飞。",
            "comment": ""
        },
        {
            "title": "护国寺秋吟八首",
            "content": "楼影秋江白，苔碑卧夕阳。水昏沙暮起，一一雁南翔。",
            "comment": ""
        },
        {
            "title": "护国寺秋吟八首",
            "content": "酒弄三竿日，诗成一枕风。寒声落鸿雁，秋意著梧桐。",
            "comment": ""
        },
        {
            "title": "护国寺秋吟八首",
            "content": "雁过天成画，鱼惊水作纹。檐牙宵吐雨，殿脊晓驮云。",
            "comment": ""
        },
        {
            "title": "湖上偶成二首",
            "content": "葭蒲满荡起晴烟，总属霜鸥雪鹭天。一片紫菱开十字，中间放过采莲船。",
            "comment": ""
        },
        {
            "title": "胡子嬴庵中偶题",
            "content": "道人惯喫胡麻饭，来到人间今几年。白玉楼前空夜月，黄金殿上起春烟。闲倾一盏中黄酒，闷扫千章内景篇。昨夜钟离传好语，教吾且作地行仙。",
            "comment": ""
        },
        {
            "title": "湖上偶成二首",
            "content": "湖天清旷万缘虚，暂借僧房作宰予。梦觉风凉归去晚，满空飞翠扑篮舆。",
            "comment": ""
        },
        {
            "title": "胡中隐菴中伤春",
            "content": "尽把天工付祝融，东皇归去太华宫。稜稜山色耸苍玉，湛湛波光浸碧铜。杨柳入天鸠要雨，海棠落地蝶嫌风。好将杖屦西园看，万紫千红一夜空。",
            "comment": ""
        },
        {
            "title": "胡东原香锦亭",
            "content": "东皇剖破勾芒腹，锦心绣肠香馥郁。绛都风雨僝僽春，花魂无主自精神。黄鹂初唤柳开眼，海棠枝上春烟暖。离出一点两点红，墙头红腮微笑风。东原去后花无主，春工亦懒施机杼。亭前忽遇诗酒仙，花亦喷出些龙涎。风催雨趱花不辨，满庭芬芳生烂熳。牡丹吐火花欲然，日将锦绣铺苔毡。诗狂梦与花神饮，酒醉不与花神寝。酒阑令我忆东原，花木虽在人恻然。此诗终不为花作，惆怅东原此丘壑。而今赏花不见人，但见蜂蝶飞闲亭。",
            "comment": ""
        },
        {
            "title": "呼唤体自述",
            "content": "只贪饮酒与吟诗，炼得丹成身欲飞。曩劫曾为观大士，前生又是派禅师。蓬莱旧路今寻著，兜率陀天始觉非。料我年当三十六，青云白鹤是归期。",
            "comment": ""
        },
        {
            "title": "红岩感怀四首",
            "content": "草青兮烟冷，山苍苍兮水楚楚。山深兮地僻，青鸟不来兮凄苦。断烟兮芒草。",
            "comment": ""
        },
        {
            "title": "红岩感怀四首",
            "content": "风悲兮花落，鸟哀哀兮水簌簌。水寒兮石苍，幽人自感兮惸独。古洞兮枯木。",
            "comment": ""
        },
        {
            "title": "红岩感怀四首",
            "content": "猿啼兮鸟哀，风飕飕兮雪皑皑。雪霁兮云收，思我故人兮伤怀。古径兮苍苔。",
            "comment": ""
        },
        {
            "title": "红岩感怀四首",
            "content": "山高兮风寒，烟濛濛兮雨漫漫。雨霁兮雪飞，半夜无人兮倚栏。明月兮空山。",
            "comment": ""
        },
        {
            "title": "红梅二首",
            "content": "玉妃初醉下瑶台，紫雾深深拨不开。却恐错穿桃杏径，高烧银烛照归来。",
            "comment": ""
        },
        {
            "title": "红梅二首",
            "content": "明皇爱雪响云营，侍宴宫娃不计名。守等太真眠未起，醺然秉烛到深更。",
            "comment": ""
        },
        {
            "title": "红梅",
            "content": "人赋红梅少，予诗为补遗。霞融姑射面，酒耻寿阳肌。太洁遭时妒。独醒为众疑。漫随春色媚，自保岁寒姿。",
            "comment": ""
        },
        {
            "title": "红楼曲",
            "content": "红楼貯飞琼，夜夜令人忆。回盼千山外，天远暮云碧。西风白芙蓉，往事殆陈迹。为我收眼缬，织得愁成疋。",
            "comment": ""
        },
        {
            "title": "鹤谣八首",
            "content": "鹤兮鹤兮丹丘兮，下界尘土腥兮，何当致我归兮。",
            "comment": ""
        },
        {
            "title": "鹤谣八首",
            "content": "鹤兮鹤兮玄圃兮，是必有以致兮，将为谁来兮。",
            "comment": ""
        },
        {
            "title": "鹤谣八首",
            "content": "鹤兮鹤兮瑶池兮，若有控以御兮，杳不可诘兮。",
            "comment": ""
        },
        {
            "title": "鹤谣八首",
            "content": "鹤兮鹤兮芝田兮，遐征不可望兮，倏去忽来兮。",
            "comment": ""
        },
        {
            "title": "鹤谣八首",
            "content": "鹤者飞仙之御兮英英，十二裙兮六六领，翻而来兮华亭。",
            "comment": ""
        },
        {
            "title": "鹤谣八首",
            "content": "鹤者冲虚之梯兮冥冥，朱霞弁兮翠锦熭，浩然归兮辽东。",
            "comment": ""
        },
        {
            "title": "鹤谣八首",
            "content": "鹤者还丹之使兮洋洋，缟云衣兮玄绮裳，唳以下兮郴阳。",
            "comment": ""
        },
        {
            "title": "鹤谣八首",
            "content": "鹤者胎化之禽兮明明，后玄鹄兮前苍鹰，冲若舞兮太清。",
            "comment": ""
        },
        {
            "title": "鹤林赏莲",
            "content": "玉沿生翠雾，瑶林映素霞。天飞明月英，夜浴白莲花。碧水香以净，松声吹露华。众仙鸾鹤散，寂寂五云家。",
            "comment": ""
        },
        {
            "title": "鹤林传法明心颂二首",
            "content": "法是心之臣，心是法之主。无疑则心正，心正则法灵。守一则心专，心专则法验。非法之灵验，盖汝心所以。",
            "comment": ""
        },
        {
            "title": "鹤林传法明心颂二首",
            "content": "万法从心生，心心即是法。语嘿与动静，皆法所使然。无疑是直心，守一是正法。守一而无疑，法法皆心法。",
            "comment": ""
        },
        {
            "title": "荷花",
            "content": "小桥划水剪荷花，两岸西风晕晚霞。恍似瑶池初宴罢，万妃醉脸沁铅华。",
            "comment": ""
        },
        {
            "title": "荷风荐凉屷于御风台者六因赋古",
            "content": "黄昏六点星，飞堕天南方。荡荡无边秋，水色涵天光。紫壶如朱槿，鲜妍敌露霜。紫琼如芙蓉，风韵何清凉。紫烟如芝兰，涧谷含幽芳。紫云如木犀，内秘天家香。鹤林如甘菊，端可寿而臧。满泛九霞觞，与客秋兴长。紫清如芰荷，堪制仙人裳。愿言六人者，驾月宝帝旁。先拜紫皇前，次谒王母房。人间尘埃子，白日空茫茫。",
            "comment": " | 【注释】原题：荷风荐凉屷于御风台者六因赋古意示诸同我"
        },
        {
            "title": "荷池追凉",
            "content": "清晓无人知此凉，岸巾植杖立银塘。晴霞烧眼收将敛，荷叶生风绿水香。",
            "comment": ""
        },
        {
            "title": "和主簿家兄赠别韵",
            "content": "接耳交肩话绮疎，扶摇九万此南图。对床风雨人皆有，协韵埙箎我独无。偶尔诗家鸿雁行，为今酒岛鹡鴒徒。情知一舸鸱夷去，临欲出门灯影孤。",
            "comment": ""
        },
        {
            "title": "和张紫微韵题清虚菴",
            "content": "鸡犬声村市，烟霞古洞天。晨坛凝玉露，夜井浸珠躔。凤翼团宸画，龟趺负古镌。于湖诗去后，今昔几千篇。",
            "comment": ""
        },
        {
            "title": "和叶宰韵题无咎斋",
            "content": "蜗角蝇头既可憎，如何又问利和名。学他太古先天妙，舍取中庸一点诚。乾坤所谓日月祖，坎离乃是天地精。工夫学到震无咎，只字拔茅乘泰亨。",
            "comment": ""
        },
        {
            "title": "和刘司门韵题临溪亭",
            "content": "临水皤然两鬓丝，山烟凝翠入鹑衣。横吹铁笛且归去，懒把渔竿立藓矶。",
            "comment": ""
        },
        {
            "title": "何仙姑赞",
            "content": "阆苑无踪迹，唐朝有姓名。不知红玉洞，千古夜猿声。",
            "comment": ""
        },
        {
            "title": "韩湘子赞",
            "content": "白雪满空衣，黄芽一朵春。蓝关归去后，问甚世间人。",
            "comment": ""
        },
        {
            "title": "寒食",
            "content": "日落千山暝，风吹一路香。燕依花色紫，莺体柳丝黄。",
            "comment": ""
        },
        {
            "title": "寒碧",
            "content": "清秋访林馆，寒碧凝瑶风。冷入琅玕聚，凉生琛玉丛。枝枝撑明月，叶叶起清风。朝云挂余翠，夕照摇残红。断鸦噪言宿，鸣凤栖复冲。扶疎玉梵府，析蔌水晶宫。露花滴翡翠，烟絮缠蛟龙。万竿响笙竽，一林撼丝桐。饮罢身欲蜕，联镳翔太空。",
            "comment": ""
        },
        {
            "title": "海丰道中",
            "content": "海近疑无地，山长尽有天。蛇岗岚雾湿，鱼市水风膻。苔色陪岩草，榕阴冒浦莲。由来金翠盛，遮莫酌贪泉。",
            "comment": ""
        },
        {
            "title": "过石梯",
            "content": "小伞轻包手自携，少需脚力过危梯。入门失问翁高姓，看尽壁间前后题。",
            "comment": ""
        },
        {
            "title": "过林灵素坟",
            "content": "众僧莫怨赵归真，此是容成太玉君。始末四年曾就日，相将五秩即腾云。帝心俾立神霄教，州额由升应道军。泉石依然冠剑冷，至今雷电御松坟。",
            "comment": ""
        },
        {
            "title": "郭信叔喜神赞",
            "content": "万丈崖头立一梯，百丈竿头垂一手。绵团裹铁云包月，麒麟海里翻筋斗。回天拓地立教门，斩新气概鼎乾坤。倪王人指碧溪水，尽是渠侬无尽恩。谁乎，冲靖之上足郭信叔者也。",
            "comment": ""
        },
        {
            "title": "归雁亭",
            "content": "嗟予尚未发星星，今日杯茶归雁亭。几见霜翎巢白草，数行云足篆青冥。方将寄字来苕霅，莫便翻身过洞庭。握手亭前话今古，仇池仙墨有余清。",
            "comment": ""
        },
        {
            "title": "归雁亭",
            "content": "坡仙曾此缕归程，归雁因而扁此亭。草劲风刚苕水绿，水枯雪老弁山青。霜翎去去宾沙漠，云足翩翩影洞庭。渠亦偶来还自去，弋人何用慕冥冥。",
            "comment": ""
        },
        {
            "title": "观鱼歌",
            "content": "君不见东海有鲤钓不上，冯夷翻江春浩荡。渔者归舟载月明，一声雷震桃花浪。又不见北溟有鲲能吞舟，浪屋涛山相拍浮。忽朝击水三千里，九万扶摇吴叶秋。道人放浪游太乙，一泓寒玉浸春碧。十太晴波何净明，百尾巨鱼自跳踯。锦鳞铁鬣红玉鬐，珠齿冰腮紫金脊。绿玻瓈里飞璚梭，碧琉璃中掷金尺。吾疑汉室曾漏网，否则禹门曾点额。钓台千古松风寒，渭水一竿霜月白。子产之意徒洋洋，庚氏之呼可策策。有时听琴跃水心，有时认履伏池侧。古人观棠有何心，今朝鉴止输闲客。群鱼群鱼听我语，太乙真人在何许。尚埋头角守污池，不展爪牙上星渚。种成红杏不骑去，留向人间作霖雨。",
            "comment": ""
        },
        {
            "title": "观物二首",
            "content": "晓鹭守溪图口腹，暮蛛借屋计家生。不羁野马空中骋，无喘蜗牛壁上耕。",
            "comment": ""
        },
        {
            "title": "观物二首",
            "content": "蜂占蔷薇封食邑，蚁侵蜾蠃借军须。雨天风急鸠呼妇，水国烟寒雁唤奴。",
            "comment": ""
        },
        {
            "title": "谷帘下二首",
            "content": "步入青红紫翠间，仙翁朝斗有遗坛。竹梢露重昼犹湿，松里云深夏亦寒。",
            "comment": ""
        },
        {
            "title": "谷帘下二首",
            "content": "紫岩素瀑展长霓，草木幽深雾雨凄。竹里一蝉闻竹外，溪东双鹭过溪西。",
            "comment": ""
        },
        {
            "title": "古别离五首·竹庄苏筠州",
            "content": "彼美幽汀兰，开花满国香。怅无与同心，隔水遐相望。皓月泽清姿，凉风怜幽芳。不及见妆台，委之田舍郎。",
            "comment": " | 【注释】原注：竹庄苏筠州；森"
        },
        {
            "title": "古别离五首·臞菴李侍郎",
            "content": "有婉孤山梅，香根寄霜雪。早被东皇知，占断西湖月。天风何狼籍，吹付寿阳人。骑箕弃鼎鼐，百花空自春。",
            "comment": " | 【注释】原注：臞菴李侍郎：囦"
        },
        {
            "title": "古别离五首·盘庄黄检院",
            "content": "溶溶空中云，肤雨能滂沱。旦暮依神龙，所至蒙恩多。归来太山阿，已罢泽民志。溘然登崑崙，猿鹤为嘘欷。",
            "comment": " | 【注释】原注：盘庄黄检院:庸"
        },
        {
            "title": "古别离五首·觉非彭吏部",
            "content": "彩凤何毰毸，有玉飞则立。竹林失所依，梧枝夜露泣。鸡鹜疑九苞，鵷鹭厌五毛。伊独怨德衰，箫韶如之何。",
            "comment": " | 【注释】原注：觉非彭吏部：演"
        },
        {
            "title": "古别离五首·回菴谯大卿",
            "content": "青青冬岭松，高出寒崔嵬。忆昔可怜宵，声如滟澦堆。冰霜矧肯摧，枝叶故条畅。一夕乘风雷，龙化失群望。",
            "comment": " | 【注释】原注：回菴谯大卿：令宪"
        },
        {
            "title": "孤萤",
            "content": "夜静乘凉坐水亭，草头隐映见孤萤。瞥然飞过银塘面，俯仰浮光几点星。",
            "comment": ""
        },
        {
            "title": "孤雁叹",
            "content": "孤雁声嚘嚘，忧如司马牛。君不见煮豆燃豆萁，斯人者斗米尺布渠岂羞。知有鹡鴒在原不，知有棠棣之华不。",
            "comment": ""
        },
        {
            "title": "孤凝",
            "content": "筠皮月静铺金屑，仙掌云寒砌玉花。人在华胥初梦断，乱山满目一声鸦。",
            "comment": ""
        },
        {
            "title": "孤鸿曲",
            "content": "秋阴薄薄天风凄，黄落满空孤鸿飞，志在江湖叫何悲。桂枝初花来几时，得非往者失埙箎，云情月思哀独归。青霄高处更危机，胡不少栖欲何之，霜翎雨翅不自持。非无稻粱与菰黍，食不下咽情永辞。江头吊影鸣愈悽，嘹唳之声矧可思。",
            "comment": ""
        },
        {
            "title": "孤鹤辞",
            "content": "芝田长相依，瑶池长相随。云泥共悲欢，生死同襟期。行啄林莽间，断翅谁与医。往者不可复，病者不得飞。极目青云中，临风翘以思。思深不复啄，一唳天容悲。",
            "comment": ""
        },
        {
            "title": "狗子佛性颂",
            "content": "僧问赵州：狗子还有佛性也无？州云无。乃为之颂云：雨过西风寒，苍苔封战骨。可怜老将军，饮马长城窟。",
            "comment": ""
        },
        {
            "title": "公无渡河",
            "content": "君不见猿啼苍梧烟，风捲潇湘水。双蛾无处挽重瞳，粉篁点点凝春泪。又不见鹤饮瑶池月，露泣龟台花。百官极目望八骏，青鸟寥寥空暮霞。呜呼，不自爱惜甘蹈死，亦不闻乎千金子。公无渡河要渡河，公要渡河争奈何。",
            "comment": ""
        },
        {
            "title": "高祖圣师天台紫阳真人赞",
            "content": "元丰一皂吏，三番遭配隶。空余悟真篇，带些铅汞气。",
            "comment": " | 【注释】原注：姓张，讳伯端，一名用成，字平叔"
        },
        {
            "title": "感咏十解寄呈杨安抚",
            "content": "青山犹古人，碧草亦大雅。幽鸟话升平，陈抟何为者。",
            "comment": ""
        },
        {
            "title": "感咏十解寄呈杨安抚",
            "content": "跃马西湖道，载酒湖水滨。一蝶忽花下，招之论大椿。",
            "comment": ""
        },
        {
            "title": "感咏十解寄呈杨安抚",
            "content": "鸡翘豹尾中，凤阁鸾台客。何似许旌阳，西山煮白石。",
            "comment": ""
        },
        {
            "title": "感咏十解寄呈杨安抚",
            "content": "伊昔为句漏，其心在丹砂。丹成遽仙去，不且判莺花。",
            "comment": ""
        },
        {
            "title": "感咏十解寄呈杨安抚",
            "content": "酒专风月权，诗欠江山债。恐是试长房，尘劳君少耐。",
            "comment": ""
        },
        {
            "title": "感咏十解寄呈杨安抚",
            "content": "玉女鸣珂佩，投壶不忆题。刘安无复傲，殿殿叩星扉。",
            "comment": ""
        },
        {
            "title": "感咏十解寄呈杨安抚",
            "content": "上界足官府，大仙多拘束。遂令东方朔，只恋殿前肉。",
            "comment": ""
        },
        {
            "title": "感咏十解寄呈杨安抚",
            "content": "风吹五花辇，露缀九光舆。夜半红尘起，琴高失鲤鱼。",
            "comment": ""
        },
        {
            "title": "感咏十解寄呈杨安抚",
            "content": "身如云样轻，心似月兮皎。何物堪赠居，一颗安期枣。",
            "comment": ""
        },
        {
            "title": "感咏十解寄呈杨安抚",
            "content": "大隐在朝市，仙人好楼居。方平今白发，未许见麻姑。",
            "comment": ""
        },
        {
            "title": "感兴二首",
            "content": "酒兴诗狂似蝶蜂，终朝上下逐东风。梁间燕共何人语，庭下花无百日红。",
            "comment": ""
        },
        {
            "title": "感兴二首",
            "content": "又见荷开满故园，夙红昨紫俨然存。画梁飞燕前身赵，曲槛歌莺阿姊樊。",
            "comment": ""
        },
        {
            "title": "感物",
            "content": "月生看柳瘿，风起笑花癇。事业三盃酒，勋名九转丹。神凄身外蝶，梦黯镜中鸾。为问金堪带，如何玉可餐。",
            "comment": ""
        },
        {
            "title": "感春",
            "content": "晴少春光浅，寒多酒力微。一声山鹧过，数点海棠飞。",
            "comment": ""
        },
        {
            "title": "赋诗二首呈懒翁",
            "content": "懒翁老白结忘年，秋入淡烟疎雨天。醉把黑甜圆个梦，时将草圣放些颠。杖藜还尽溪山债，杯酌结交风月缘。梭督青童驰讷椠，鳞烦紫吏馈雄篇。金华都似一楪大，却貯两枚诗酒仙。",
            "comment": ""
        },
        {
            "title": "赋诗二首呈懒翁",
            "content": "惊秋镜里鬓边星，到处溪山皆洞庭。怒雨打莲欹沼绿，颠风掣竹过墙青。趁船紫燕辞芹渚，缩颈白鸥眠蓼汀。荷笠欲寻懒翁去，带些爽气入疎棂。",
            "comment": ""
        },
        {
            "title": "赋月同鹤林酌别奉似紫琼友",
            "content": "婀娜姮娥处玉宫，秋来梳洗越当空。阴晴圆缺天何意，离合悲欢事与同。好去画楼歌舞地，莫来清馆别愁中。应知人不能如月，月且团圆月月逢。",
            "comment": ""
        },
        {
            "title": "赋梅奉呈陈太博",
            "content": "霜清木脱嫩寒森，惊见孤英吐竹林。不负雪期如有信，偶先春事本无心。月横瘦影池塘浅，风递微香院落深。莫问调羹并止渴，枝枝且惬醉来簪。",
            "comment": ""
        },
        {
            "title": "复卢良菴韵",
            "content": "拟占朝班最上头，宦情冷似一天秋。风花雪月千金子，水竹云山万户侯。海客盟鸥终不动，塞翁失马更何求。明窗净几华胥外，蝴蝶翩翩自梦周。",
            "comment": ""
        },
        {
            "title": "芙蓉",
            "content": "临水翫芙蓉，一花还两影。上倚夕阳斜，下浸秋波冷。",
            "comment": ""
        },
        {
            "title": "奉酬臞菴李侍郎",
            "content": "酒红沁面晕成霞，笑撚吟髭数暮鸦。不入朝廷鸳鹭侣，自甘白发插梅花。",
            "comment": ""
        },
        {
            "title": "奉酬臞菴李侍郎",
            "content": "满月世界琉璃光，通宵不寐据胡床。语言玉润篇篇锦，心胆冰清字字香。",
            "comment": ""
        },
        {
            "title": "奉酬臞菴李侍郎",
            "content": "全是山林居士风，不知位重更官穹。名书玉几金瓯内，心在蒲团纸帐中。",
            "comment": ""
        },
        {
            "title": "奉酬臞菴李侍郎",
            "content": "南枝才放两三花，雪里吹香弄粉些。淡淡着烟浓着月，深深笼水浅笼沙。",
            "comment": ""
        },
        {
            "title": "奉酬臞菴李侍郎",
            "content": "坐对梅花撚白须，吟边有酒不须酤。松窗昨夜冰生砚，冻合银床读易朱。",
            "comment": " | 【注释】原序:愚尝为观使，待制侍郎鸣珂枌社，觞咏自娱。游云宿檐，奇峰走案，心融目悟，与物为春。动容周旋义聃左右，自非服云浆、吸月液者不能尔也。方兹霜醉雪娇，酥颦玉笑；蜂闻乾隆本作开露叶，雀抢风英；发为声诗，五云绚目，岂山野之所宜。蒙义暖情香，词珍翰绮，得之如嚼玉餐香於玉山之前矣。勉强次韵，聊以解颐。学伯夷者未得其清，先得其隘；学柳下惠者未得其和，先得其不恭。蛮语侏离，然虽续貂，其殆类狗者也。"
        },
        {
            "title": "奉酬陈宫教",
            "content": "落魄逍遥一醉仙，笑携藜杖夕阳边。三年睡法应须得，九蕴仙方妙不传。骤雨猛催今日作，老苔为锁异时镌。偶来水绿红花野，自与庐山亦有缘。",
            "comment": ""
        },
        {
            "title": "奉呈天谷",
            "content": "底事英人便养高，角鹰放了弃弓刀。六壬六遁成韬晦，四塞三边娄绎骚。九十日秋凉气少，一千年事乱时多。长歌大笑不对饮，奈此水光山色何。",
            "comment": ""
        },
        {
            "title": "凤箫阁翫月四首",
            "content": "凤箫吹断无人见，但有寒光拂太虚。仰面笑天天亦笑，此心如月月何如。",
            "comment": ""
        },
        {
            "title": "凤箫阁翫月四首",
            "content": "画阁岿然百尺危，吹来花片点春衣。黄昏璧月溪心浴，白昼银盘水面飞。",
            "comment": ""
        },
        {
            "title": "凤箫阁翫月四首",
            "content": "暮霭收无归鸟尽，凤箫阁上听松涛。宿枝不稳鸦飞起，照水当中月上高。",
            "comment": ""
        },
        {
            "title": "凤箫阁翫月四首",
            "content": "一醉高寒清到骨，四无尘滓月当空。光芒万里今犹昔，牢落十年西复东。",
            "comment": ""
        },
        {
            "title": "凤凰台",
            "content": "凤去台空事尚存，晨钟暮鼓换罏薰。鱼龙吞吐四海水，鸾鹤歌啸三天云。花觉月寒春又老，沙知潮落夜将分。紫霞真人去路杳，步虚一声闻不闻。",
            "comment": ""
        },
        {
            "title": "枫叶辞",
            "content": "丹枫陨叶纷堕飞，撩拨西风尽倒吹。云外飘飘呼莫回，四方沉冥雁为悲，辞柯一去遐不归。已判此秋长别离，生者有尽死有期。凭高望远深相思，手挥丝桐送斜晖。",
            "comment": ""
        },
        {
            "title": "风台遣心三首",
            "content": "青尽池边柳，红开槛外花。数时长病酒，今日且分茶。",
            "comment": ""
        },
        {
            "title": "风台遣心三首",
            "content": "鸦报千林晓，梅供一枕香。晓来春思倦，余梦尚悠扬。",
            "comment": ""
        },
        {
            "title": "风台遣心三首",
            "content": "春色浓於酒，梅花瘦似诗。长青今岁叶，粲白去年枝。",
            "comment": ""
        },
        {
            "title": "风窗",
            "content": "窗隙针来大，霜风圣得知。耳边如箭急，直把菊花吹。",
            "comment": ""
        },
        {
            "title": "飞云顶",
            "content": "飞云顶上阁阑干，夜半南溟出玉盘。捲起水帘三百尺，松风吹度铁桥寒。",
            "comment": " | 【注释】原注：此诗在冲虚蓬莱阁。此诗是丹诀，传于邹师正，不能自悟，惜哉！真素稽首。"
        },
        {
            "title": "飞行二首",
            "content": "剑光长笑古刘家，不斩流星只斩蛇。从得历年三四百，蟠桃犹自未开花。",
            "comment": ""
        },
        {
            "title": "飞行二首",
            "content": "飞行三十六天门，我是东华上相孙。戏把蟠桃剜出核，玉童持去种崑崙。",
            "comment": ""
        },
        {
            "title": "飞仙吟送张道士",
            "content": "夜骑玉鳌採明月，蘂殿瑶台寒彻骨。三十六天不闭门，风吹琪花散飞雪。箫韶鸣处队仗多，八万霓裳歌一阕。紫皇宴罢驾方出，整衣端简去朝谒。火铃将军呵一声，左右万真耸毛发。奏云臣是雷霆卿，旧因罪去辞金阙。红尘埋身平至耳，餐青饮绿守苦节。飞神登天来正渴，见帝有酒觅一啜。赐卧一醉放卧归，归去人间向人说。凤凰阁下问归途，琼童玉女却问予。天上日长太清虚，人间还似此间无。摇头不答径拂袖，白云眇眇迷清都。洞中猿鹤更相认，白石烂兮青松枯。",
            "comment": ""
        },
        {
            "title": "泛舟松江",
            "content": "白酒黄封冽以妍，鲈鱼买得一双鲜。舟行无浪无风夜，人在非晴非雨天。醉熟不知天远近，梦回但见月婵娟。垂虹亭下星如织，云满长洲草满川。",
            "comment": ""
        },
        {
            "title": "泛舟黄桥归庐山",
            "content": "清风为我送归船，数粒青松起薄烟。帆影惊飞秋水雁，橹声搅断夕阳蝉。几人家在溪头岸，一片云生水底天。满眼良朋无好酒，此心已挂九江边。",
            "comment": ""
        },
        {
            "title": "番阳旅寓留题",
            "content": "洞门深锁绿烟寒，来享浮生半日闲。城北城南无老树，横吹铁笛过庐山。",
            "comment": ""
        },
        {
            "title": "二曲玉女峰",
            "content": "插花临水一奇峰，玉骨冰肌处女容。烟袂霞衣春带雨，云鬟雾鬓晓梳风。",
            "comment": ""
        },
        {
            "title": "对月六首",
            "content": "山似愁眉烟画翠，月如醉眼晕生红。鹤雏踏碎芙蓉影，酒思诗情渺碧空。",
            "comment": ""
        },
        {
            "title": "对月六首",
            "content": "早已棋中悟死生，不须须上看勋名。风吹酒面秋情眇，月透诗肠夜未清。",
            "comment": ""
        },
        {
            "title": "对月六首",
            "content": "水澄熊白成壶酒，枫染猩红满路旗。坐待西风迎素月，青天笑我独诗痴。",
            "comment": ""
        },
        {
            "title": "对月六首",
            "content": "烟颦雨蹙到今朝，嫩火温香破寂寥。月下饮残千日酒，云间吹断一声箫。",
            "comment": ""
        },
        {
            "title": "对月六首",
            "content": "醉袖舞低千嶂月，清歌遏住九天云。鸿归燕去伤秋老，鹤唳猿啼觉夜分。",
            "comment": ""
        },
        {
            "title": "对月六首",
            "content": "深秋荷败柳枯时，霜蟹香枨副所思。月要人窥娇不上，风知我醉放多吹。",
            "comment": ""
        },
        {
            "title": "短歌行",
            "content": "我适越，君适秦。舟挂越帆犹柳下，马回秦首更江滨。江滨绿柳多烟颦，岸下碧水生风鳞。四海交游不易得，一州云月聊相津。向来君亦何为者，空自红生满袖尘。君行无遽行，感我思古人。诗礼谩撩颇牧笑，弓刀自取荀杨嗔。君不见赵璧生还燕图死，轻把关心不顾身。又不见鸿门舞罢已成陈，怒撞玉斗岂无因。夫谁击笏血未泚，或者明年贵买臣。题柱高司马，弃繻壮终军。君去几时回，此别休怆神。百万呼卢银烛夜，十千买酒玉楼春。",
            "comment": ""
        },
        {
            "title": "端午述怀",
            "content": "方瀛山上风飕飕，五月六月常如秋。松花落地鹤飞去，万顷白云空翠浮。夜半蟾蜍落丹井，琪林深锁寒叶暝。满天白露点苍苔，蛙市一散万籁静。三树两树啼断猿，树冷栖禽夜不眠。数点飞萤恋沙径，山腰石润悲寒泉。钟声隔断华胥路，不知蝴蝶蜚何处。摩挲两眼摺纸衾，人道今辰正端午。晓雨初霁梅子肥，龙孙脱箨新燕飞。山居萧然无一物，摘荠捣麦充晨炊。忆着往年五月四，葛巾羽扇鸾溪市。龙艘破浪桨万枝，钲鼓聒天旗掣水。纸钱飞起屈原祠，行人往来如蚁移。桐花入鬓彩系臂，家家御疫折桃枝。庭前绿艾制绿虎，细切菖蒲斟绿醑。羹鹅鱠鲤办华筵，冷浸水团包角黍。今年寂寞坐空山，山雨山风生晓寒。默菴令我休噫气，作诗畧述山居意。安得两腋生飞翰，与君飞上泬寥间，免使在世赋辛酸。",
            "comment": ""
        },
        {
            "title": "杜鹃行",
            "content": "杜鹃哭，杜鹃哭。微雨村，远烟麓。山花红，江枫绿。一声残，一声续。一声一声复一声，不管世间银发生。啼尽天涯夕阳影，又向空中啼月明。山中憔悴人，无绪伤春色。今古兴亡一肚脾，临风再拜君得知。两行茅舍苍烟泪，滴破浣花溪上诗。",
            "comment": ""
        },
        {
            "title": "独步",
            "content": "月澹黄茅路，烟明红叶村。有怀如阮籍，更赠一声猿。",
            "comment": ""
        },
        {
            "title": "洞虚堂",
            "content": "青牛人去几千年，此道分明在眼前。要识个中端的意，一堂风冷月婵娟。",
            "comment": ""
        },
        {
            "title": "洞庭",
            "content": "帆腹膨脝饱北风，一弹指顷万山空。天垂九马层云外，人在孤鸿过影中。夙世曾游银世界，飞精复谒水精宫。湖神波吏须相识，吾在神霄旧有功。",
            "comment": ""
        },
        {
            "title": "洞前亭",
            "content": "洞前春水漾桃溪，洞后数声青鸟啼。二十四岩风雨夜，神仙过此话刀圭。",
            "comment": ""
        },
        {
            "title": "洞明轩",
            "content": "夜坐幽堂听玉泉，松号风吼不成眠。蒲团里面真消息，猿叫千山月正圆。",
            "comment": ""
        },
        {
            "title": "洞庭庙",
            "content": "樯乌啼罢纸灰飞，神去神来人不知。惟有金沙堆下水，东西南北任风吹。",
            "comment": ""
        },
        {
            "title": "董双成旧隐二首",
            "content": "月恋梅窗呈水墨，风依竹槛奏笙竽。金幡玉胜无从见，尚想云间唱步虚。",
            "comment": ""
        },
        {
            "title": "董双成旧隐二首",
            "content": "断霞残雨洗虹桥，群雁衔枚度碧霄。半夜风鸣云里佩，乘鸾人弄月中箫。",
            "comment": ""
        },
        {
            "title": "董楼",
            "content": "文章道德今谁似，事业功名我不无。十载江湖一杯酒，夜深说与董归奴。",
            "comment": ""
        },
        {
            "title": "冬夜岩居二首",
            "content": "孤涧月华明水，半帘梅影香风。惆怅谪仙何处，无人共倒金钟。",
            "comment": ""
        },
        {
            "title": "冬夕酌月三首",
            "content": "二毛可惜雪霜侵，日有清都绛阙心。枝冷鹊翻檐外影，庭空鸿堕月边音。",
            "comment": ""
        },
        {
            "title": "冬夕酌月三首",
            "content": "兔冷蟾寒桂影疎，化为霜露泻庭除。已惊柏液冰吾齿，莫弄梅花粟尔肤。",
            "comment": ""
        },
        {
            "title": "冬夕酌月三首",
            "content": "半规新月滑如酥，流入清樽一吸无。明日定知广寒殿，姮娥失却水晶梳。",
            "comment": ""
        },
        {
            "title": "冬夜岩居二首",
            "content": "回首青鸾何处，长空万里苍烟。中酒梅花月夜，怀人松籁霜天。",
            "comment": ""
        },
        {
            "title": "冬日同王茂翁联句二首",
            "content": "风箭射壁缝，寒稜入被单。幽栖悄无梦，神思静常安。纸帐悬冰帘，霜华结玉盘。窗外竹敲竹，坛前旛动旛。青灯寒燄短，红炭冷灰残。暗香何处梅，彻夜相檀栾。",
            "comment": ""
        },
        {
            "title": "冬日同王茂翁联句二首",
            "content": "凿冰添砚水，燃干发梅花。踏破霜苔迳，烧红雪树槎。闭门风愈怒，送客日将斜。寒甚酒无力，闲多道有芽。楮衾眠不暖，苇壁破难遮。他日瑶台上，流传仙子家。",
            "comment": ""
        },
        {
            "title": "冬暮",
            "content": "风落松梢雪，山收竹外烟。清吟凝醉眼，独立耸新肩。",
            "comment": ""
        },
        {
            "title": "东山道院",
            "content": "烟月荒凉野色寒，松梢滴露夜将阑。人家旷绝无鸡犬，一鹤飞来点翠山。",
            "comment": ""
        },
        {
            "title": "定斋为杨和甫赋",
            "content": "水澄秋月现，云散春山出。镜内影去来，杯中形出没。释氏慧之源，儒者诚之骨。忘躯见天机，灰心契造物。落花问啼鸟，流水澡幽石。不如窗间云，不如屋角月。此意谁与论，知音更何说。悄如寒岩烟，寂似阴崖雪。栖神要山林，晦迹老岩穴。吾当叫张葛，起与共散发。",
            "comment": ""
        },
        {
            "title": "叠字招隐二首",
            "content": "逐逐且贪怎足。恋松楸，爱莲菊。食玉衣锦，池酒林肉。瓮埋地阁钟，月泻天窗瀑。郑卫殆塞其聪，赵燕可盲其目。镜盟钗诅谩交交，马迹车尘何仆仆。名伤神兮宠辱若惊，事掣肘兮进退惟谷。一真妄兮故知空不空，观徼妙兮常有欲无欲。吾将先天后天明月之珠，裁作左仙右仙女宝云之曲。",
            "comment": ""
        },
        {
            "title": "叠字招隐二首",
            "content": "逐逐何时知足。来归山，共种菊。有松为酒，有藜当肉。亦有涧底芝，亦有岩上瀑。白日自觉如年，青山长是对目。闲云与充封门人，清风为作扫室仆。朝宴息乎长松之阴，夜偃仰乎冷翠之谷。我无涕唾津精气血液，了绝喜怒哀乐爱恶欲。练空碧毓紫沖兮身如玉，乘气御飞兮咏九霞之曲。",
            "comment": ""
        },
        {
            "title": "登爱阁有感",
            "content": "五六年前彭觉非，同登爱阁翫荷池。如今再到还重省，十二阑干谩雨丝。",
            "comment": ""
        },
        {
            "title": "灯花联句",
            "content": "青灯知有喜，花发满堂红。宝饼攒金蚁，琼钗缀玉虫。根非滋夜雨，蘂绽春风。照破乾坤事，能攘日月功。燄凝中夜露，烬落五更钟。蟾桂光无比，冰花巧不同。无香开瑞瓣，有燄似珍丛。鹊噪欢娱定，蛛丝信息通。今宵真有感，好事喜相逢。不假金乌照，应非玉斧工。草虫空乱树，野燐谩枮蓬。蛾至浑疑蝶，蛟飞不是蜂。酒亲思杜老，诗咏忆韩公。不昧本来者，孤光曜太空。",
            "comment": " | 【注释】原注：王枞、张云友、刘希古三友预焉"
        },
        {
            "title": "道中与谢紫壶联句",
            "content": "阴晴荏苒风吹霜，山北山南稻正黄。照涧芙蓉何绰约，掠云鸿鹄向微茫。心同秋水与天远，夜折岩花和月香。岭海青红俱在目，先随夕阳入诗肠。",
            "comment": ""
        },
        {
            "title": "道过成蹊菴偶成旧风一篇",
            "content": "笑把青藜出武夷，不辞千里记幽奇。吐吞风月一壶酒，拈弄溪山万首诗。道过星河骇双目，万灶清烟缠华屋。老岩峭拔森翠屏，大江东去流苍玉。樵人弛薪指似予，中有玉洞藏仙都。楼阁参差美轮奂，神仙隐显知有无。夕阳挂树暮山紫，行行到此欲脱屣。门前三径绿苔深，浩荡春风醉桃李。子然放步成蹊菴，其一仙翁乐笑谈。苍髯绿鬓两眸碧，霞标芝宇清岩岩。青牛人去几千载，源流尚有弦孙在。混俗和光四十年。琅庭琛馆五云起，五湖四海来如蚁。天下三百六十洲，未见堂宇高於此。自非先生真栋梁，安能玄阃颜辉光。烟蓑雨笠捘入门，琴佩剑履充其堂。先生何年创丹室，宝篆灰寒门牖密。明窗净几一炉香，何人会此真消息。先生何日结草庐，读书丹台紫府书。有时瞑目坐蒲团，闲即汲水浇园蔬。妙南老人画真迹，一枝薜荔缠寒碧。莫问当年老沈翁，先生默契真端的。竹锁菴边炼药台，鹧鸪啼得百花开。归去武夷向人说，也曾亲诣同原来。先生此功与此德，不须语句碑诸石。铭在诸人肺腑间，闻者欲见不可得。斩新花竹旧烟霞，十洲三岛共一家。有人问着长生事，默默无言指落花。璚山道人懒成趣，勉强搜索此数句。明朝铁笛吹一声，直入千山万山去。",
            "comment": ""
        },
        {
            "title": "祷雨有应寄鹤林",
            "content": "魃燄爇天草木烦，请檄上清火铃君。为我挽断黄河源，并与拽翻苍海根。我亦弗信神龙顽，我亦弗疑神雷蛮。速须雨如倾盆，鹤林真人事奏函。白昼香篆升天门，东井箕星访白羊。丰隆急速追玄溟，宇宙肸蚃一弹指。郊外万丝悬如绳，人疑袖手倦作霖。岂知此心冥太清，夙世已是神霄卿。",
            "comment": " | 【注释】原注：余方在闽清县治祈雨文字，名之曰《大宋济世金书》，书成录寄鹤林。靖未寄间，闻本靖亦闵雨，诣岳祠有祷，祷且应。诸黄冠皆有诗以美之，余亦以寄之，并为吾法之勉云。"
        },
        {
            "title": "澹菴",
            "content": "平生只要乐清虚，占断人间静处居。古壁空悬三尺剑，幽窗闲却一床书。远山喜色日初染，枯木凉声风自梳。细嚼清闲滋味别，云霞收拾作粮储。",
            "comment": ""
        },
        {
            "title": "淡庵倪清父",
            "content": "地僻人闲春昼长，了然物我两相忘。薄披明月归诗肆，细切清风入醉乡。蜡味溪山闲里嚼，虀羹松竹静中尝。把琴弹破世间事，净几明窗一炷香。",
            "comment": ""
        },
        {
            "title": "丹诗",
            "content": "太乙坛前偃月炉，不消柴炭及吹嘘。金翁跨虎归瑶阙，姹女骑龙到雪壶。採得三斤寒水玉，炼成一颗夜明珠。从兹只用抽添法，产个婴儿一似渠。",
            "comment": ""
        },
        {
            "title": "丹丘同王茶干李县尉高会",
            "content": "佳友品字坐，寒宵未渠央。竹亭天籁动，梅坞月华香。酒与我为春，我瘦如松苍。过酒辄一莞，梅竹侍我旁。以诗互埙箎，笑语逐飞觞。酒行三四周，五官舞明堂。王郎信矣伟，心胸浩琳瑯。咳唾亦珠玉，气习无膏粱。顷来赤城天，谒我九华房。期俱控绿烟，汗漫游帝乡。李郎自可喜，契阔俄四霜。少日珠庭丰，今愈奕有光。手仗六尺藜，叩我青锦囊。不思蓬莱路，往昔同商羊。年时鼓高志，海上弄干将。笑抚苍崔嵬，眇视碧浩茫。一别何沉绵，再见欲飞颺。胡不贾酒勇，相与形骸忘。烛花已三灺，醉墨方琳瑯。此乐良难常，人生易夕阳。",
            "comment": ""
        },
        {
            "title": "戴月游西林",
            "content": "悄然无人声，但有一杯月。谁家鸣乳庞，万籁静不发。苍须指前路，满地铺翠樾。清露滴秋衾，夜气飞霰屑。遥岑有无中，烟渺天空阔。剑光冲斗牛，长啸苍崖裂。山行二三里，诗肠思酒渴。冷云曳山腰，暗水洗石骨。勒马过断桥，枯木冻欲折。枝头惊鸟鹊，草根鸣蟋蟀。试问夜如何，孤猿啼不歇。柴门自推敲，残灯更明灭。回首古招提，地僻居穷发。红裳照轻幢，紫殿闭锁闼。题名墨未乾，壁上龙蛇活。秉烛出云房，古径苍苔滑。归来倦拂床，联句斗击钵。老苍拥地炉，坐把寒灰拨。黄鸡啼四更，惊破梅花雪。",
            "comment": ""
        },
        {
            "title": "大霄观风竿轩",
            "content": "萧萧从何来，撼我青琅玕。笙箫动天籁，雨露生秋寒，铁笛不用吹，瑶琴不用弹。听此夜不寐，山月落邯郸。",
            "comment": ""
        },
        {
            "title": "大都督制侍方岩先生召彭白饮于州治之春野",
            "content": "夕阳花木丹青活，烟月山林水墨昏。碧缕倦飞萦宝鼎，红波惊涨溢金樽。掀髯醉接君谟笔，击缶吟招子美魂。因逐尚方双舄至，亦随桃李入春园。",
            "comment": " | 【注释】原题：大都督制侍方岩先生召彭白饮于州治之春野亭因和苏子美韵"
        },
        {
            "title": "捣药禽",
            "content": "灵禽悲噪白云边，人到天台古洞天。点化春愁三月暮，唤回晓梦五更前。有如捣药璫璫响，非杵非舂自戛然。毛羽也知仙可学，声声要结炼丹缘。",
            "comment": ""
        },
        {
            "title": "大道歌",
            "content": "乌飞金，兔走玉，三界一粒粟。山河大地几年尘，阴阳颠倒入玄谷。人生石火电光中，数枚客鹊枝头宿。桑田沧海春复秋，乾坤不放坎离休。九天高处风月冷，神仙肚里无闲愁。世间学仙者，胸襟变清鸦。丹经未读望飞升，指影谈空相诳嚇。有时驰骋三寸舌，或在街头佯做哑。正中恐有邪，真里须辨假。若是清虚泠澹人，身外无物赤洒洒。都来聚气与凝神，要炼金丹赚几人。引贼入家开宝藏，不知身外更藏身。身外有身身里觅，冲虚和气一壶春。生擒六贼手，活嚼三尸口。三尸六贼本来无，尽从心里忙中有。玉帝非惟惜诏书，且要神气相保守。此神此气结真精，唤作纯阳周九九。此时方曰圣胎圆，万丈崖头翻筋斗。铅汞若粪土，龙虎如鸡狗。白金黑锡几千般，水银朱砂相鼓诱。白雪黄芽自无形，华池神水无泉溜。不解回头一看子，冲风冒雨四方走。四方走，要寻师，寻得邪师指授时，迷迷相指可怜伊。大道不离方寸地，工夫细密有行持。非存思，非举意，非是身中运精气。一关要锁百关牢，转身一路真容易。无心之心无有形，无中养就婴儿灵。学仙学到婴儿处，月在寒潭静处明。枯木生花却外香，海翁时与白鸥盟。片饷工夫容易做，大丹只是片时成。执著奇言并怪语，万千譬喻今如许。生也由他死由他，只要自家做得主。空中云，也可缚。水中月，也可捉。一气结成物，气足分天地。天地本无心，二气自然是。万物有荣枯，大数有终始。会得先天本自然，便是性命真根蒂。道德五千言，阴符三百字。形神与性命，身心与神气。交媾成大宝，即是金丹理。世人多执著，权将有作归无作。猛烈丈夫能领畧，试把此言闲处嚼。若他往古圣贤人，立教化人俱不错。况能蓦直迳路行，一条直上三清阁。三清阁下一团髓，昼夜瑶光光烁烁。云谷道人仙中人，骨气秀茂真磊落。年来多被红尘缚，六十四年都是错。刮开尘垢肯豁开，长啸一声归去来。神仙伎俩无多子，只是人间一味呆，忽然也解到蓬莱。武夷散人与君说，见君真个神仙骨。我今也不炼形神，或要放颠或放劣。寒时自有丹田火，饥时只喫琼湖雪。前年仙师寄书归，道我有名在金阙。闲名落世收不回，而今心行尤其乘。那堪玉帝见怜我，诏我归时未肯哉。",
            "comment": ""
        },
        {
            "title": "得鹤林书",
            "content": "东望吾彭耜，晴窗坠一蛛。万金何足抵，尺纸寄来迂。夜后灯花喜，朝来鹊语符。手中舒复卷，久别可长吁。",
            "comment": ""
        },
        {
            "title": "翠麓即事",
            "content": "千峰万峰翠入门，一树两树啼断猿。山后山前鸠唤妇，舍南舍北竹生孙。烟迷洞口苔三径，风吼松梢月一痕。芍药未花春未老，客来到此倒芳樽。",
            "comment": ""
        },
        {
            "title": "次韵紫岩潘庭坚二首",
            "content": "何人皮里有阳秋，谁绢能包得许羞。早趁黄旧丞相押，莫空白了少年头。既无顾恋於人已，便请清闲袖手休。岂必来秦安汉后，始来寻个赤松游。",
            "comment": ""
        },
        {
            "title": "次韵紫岩潘庭坚二首",
            "content": "人情不似吴笺厚，世路常如蜀道难。两鬓已将沾雪白，寸心尚自炳枫丹。君还有意凭谁说，我亦无言把剑看。相对一窗风打雪，通红榾柮谩烧残。",
            "comment": ""
        },
        {
            "title": "次韵曾丈探梅",
            "content": "夜半风吹雪满阶，头巾不裹把窗开。南枝暗就江头发，一点香从月下来。",
            "comment": ""
        },
        {
            "title": "次韵永兴王宰游钟成观二首",
            "content": "吟魂缥缈迈霜空，立影惸然翠阁东。素喜半钩西面月，生憎一箭北头风。",
            "comment": ""
        },
        {
            "title": "次韵永兴王宰游钟成观二首",
            "content": "万斛苍烟恋钓矶，一川秋绿漾清晖。空明隐映流光薄，翻忆当年苏紫微。",
            "comment": ""
        },
        {
            "title": "次韵王御带",
            "content": "晓风吹醒桃花醉，暮雨添成柳叶愁。醉了又愁愁又醉，莺煎燕过春休。",
            "comment": ""
        },
        {
            "title": "次韵王将仕二首",
            "content": "白雾重重山复山，山光树色有无间。是中紫翠皆诗料，病起无聊着句难。",
            "comment": ""
        },
        {
            "title": "次韵王将仕二首",
            "content": "散发披襟乐醉乡，从朝笑语到斜阳。坐来一片蝉声久，未信人间有此凉。",
            "comment": ""
        },
        {
            "title": "次韵王将仕",
            "content": "诗坛勍敌我何堪，只把新诗著意参。韵险有如行栈合，句香何止食余甘。江寒风落余章谬，鸟过身轻一字惭。饭了相陪閒笑语，锦囊非我许谁探。",
            "comment": ""
        },
        {
            "title": "次韵宋秀才",
            "content": "昼弄朱曦夜弄蟾，知他何处地行仙。殿前昔奏三千字，腰下曾缠十万钱。得句直疑无李白，草书真个过张颠。有时兴发临风舞，饮似长鲸吸百川。",
            "comment": ""
        },
        {
            "title": "次韵东坡蒲涧寺二首",
            "content": "陈踪行览寺门前，自取椰瓢酌冷泉。山下果然无白地，洞中尽自有青天。更谁识得安期事，且去参他景泰禅。冠盖如云自来往，如今何处有神仙。",
            "comment": ""
        },
        {
            "title": "次韵东坡蒲涧寺二首",
            "content": "满山红白福桑花，蒲涧深中尽可家。景泰得泉从卓锡，安期种枣说成瓜。岂无仙化羊如石，尚有书踪壁似鸦。一饭招提共僧语，法华经里问牛车。",
            "comment": ""
        },
        {
            "title": "次李侍郎见赠韵",
            "content": "家居琼馆海山隅，腹内包藏三教书。明月清风为活计，蓬头跣足走寰区。玉炉丹熟斟琼醑，金阙朝回唱步虚。要识我侬真面目，广寒宫里看蟾蜍。",
            "comment": ""
        },
        {
            "title": "次黄提刑雪韵",
            "content": "久晴忽尔雨丝丝，既雨还晴亦不疑。滕六假宁催入局，赵衰回避乞寻医。捣霜碾雹些来个，剪水雕冰片子时。一夜悄然飞到晓，满天满地化琉璃。",
            "comment": ""
        },
        {
            "title": "次玉箫台韵",
            "content": "莫便嗔人离此山，白云黄鹤云游还。意行但任杖屦乐，别后岂忘诗酒懽。不谓业风吹我脚，只将明月当君颜。未知云水何时会，烟雨萧萧暗碧坛。",
            "comment": ""
        },
        {
            "title": "纯阳会",
            "content": "一点薰风舞绿槐，祝融衮火从南来。海棠落地蜂蝶去，池馆无人莲未开。溶溶一掬清和髓，纯乾已作牝马矣。岳渎将此英雄气，收来顿在葫芦里。阶前十有四荚蓂，谏议夜来梦麒麟。披槲老翁自鼻笑，胞胎未兆天元春。洞宾弄巧翻成拙，蓬莱路上空明月。墙头梅子枝上蜡，池畔榴花叶底血。生来挺挺其精神，所适性癖穷天真。蓦然悟得铅汞机，敢谓大道无楚秦。忽尔金丹成九转，十月胎团人不问。撼动乾坤走鬼神，青云白鹤方解闷。天下后世思真人，常与真人庆诞长。樱笋厨开正来日，释氏亦欲制蜡人。不知故事自谁始，实是五代谯陵起。王诜建会集冠褐，飞来白鹤不知几。次则萧氏建宅仙，七闽万户生祥烟。一郡二郡渐风化，駸駸知省洞宾贤。城南城北走几次，人亦不知回老是。但见老松作人语，先生携墨归谁氏。太平寺里作篇诗，又道摩镜嫌人痴。岳阳市心一长啸，铁笛无声今几时。宝婺有人潘氏子，功名愿足心肺喜。髫年崇奉迄今日，四海杖屦纷如蚁。万指丛中见玉蟾，不作衣衫褴褛嫌。题诗祝君励金石，晨香夕烛增肃严。妙通老人暗抚掌，何年熊罴入梦想。待渠峥嵘欲及笄，整顿衣钵福无量。半千白鹤呼青云，青云深处琼梅新。有人要问飞升事，只看天边日月轮。",
            "comment": ""
        },
        {
            "title": "春雨",
            "content": "柳色烟光正斗青，桃花落尽杏花惊。风从窗眼空中入，雨在檐前滴到明。",
            "comment": ""
        },
        {
            "title": "次韵彬上人见惠",
            "content": "象轮何事过毗耶，诗竅禅关事一家。自古行春难尽美，非风即雨辄成差。我文柔似三眠柳，君句清如六出花。应悟已公茅屋下，拟之早已涉河沙。",
            "comment": ""
        },
        {
            "title": "春兴七首",
            "content": "娇烟嫩霭弄晴晖，谁见诗人太息时。风主庭前花寿夭，水占溪上柳安危。",
            "comment": ""
        },
        {
            "title": "春兴七首",
            "content": "望中白鸟入空无，一带青山似画图。宿雨初醒云半敛，垂杨微困水平铺。",
            "comment": ""
        },
        {
            "title": "春兴七首",
            "content": "细雨如毛暮霭浓，山光水色醉春空。认来认去燕还舍，吹落吹开花使风。",
            "comment": ""
        },
        {
            "title": "春兴七首",
            "content": "晓日激昂山吐雾，东风从臾水生波。燕才邂逅莺相款，花自将迎蝶见过。",
            "comment": ""
        },
        {
            "title": "春兴七首",
            "content": "茜草叶交萱草叶，桃花枝映李花枝。馊风馂雨休相恼，放我水边林下嬉。",
            "comment": ""
        },
        {
            "title": "春兴七首",
            "content": "未忺盥栉且看云，空翠濛濛霁色分。日线穿窗蜂透出，隔窗花影动欣欣。",
            "comment": ""
        },
        {
            "title": "春兴七首",
            "content": "草根未放晓霜稀，骤冷初暄蝶倦飞。行到碧桃花下看，新花良是旧枝非。",
            "comment": ""
        },
        {
            "title": "春宵酌雨",
            "content": "更无半点海棠飞，一听黄莺雨里啼。啼得碧坛红药破，淡烟芳草满长堤。",
            "comment": ""
        },
        {
            "title": "春宵有感八首",
            "content": "多愁君自尔，不乐我何曾。西北山如削，明朝约共登。",
            "comment": ""
        },
        {
            "title": "春宵有感八首",
            "content": "命驾承千里，论文且一樽。春高人易老，风雨闭柴门。",
            "comment": ""
        },
        {
            "title": "春宵有感八首",
            "content": "书来相借问，客至欲如何。自草黄庭去，归来管割鹅。",
            "comment": ""
        },
        {
            "title": "春宵有感八首",
            "content": "月落知何处，夜长无了时。幽人春自感，莺燕亦何如。",
            "comment": ""
        },
        {
            "title": "春宵有感八首",
            "content": "憎却堤边柳，青丝复尔长。自怜愁里鬓，不觉暗中霜。",
            "comment": ""
        },
        {
            "title": "春宵有感八首",
            "content": "百念今何女，何年遂大刀。瑶池春不老，谁复敢偷桃。",
            "comment": ""
        },
        {
            "title": "春宵有感八首",
            "content": "安得安期枣，如瓜恐不然。楚江萍似斗，泰华藕如船。",
            "comment": ""
        },
        {
            "title": "春夏之交奉呈胡总领",
            "content": "残红点点尚春光，小立芳台送夕阳。莺语只闻花里面，鸥飞宛在水中央。风前绿草无人管，烟外青山底处藏。柳幄张天槐幕静，一川涨起麦云黄。",
            "comment": ""
        },
        {
            "title": "春夕与西林老月下坐二首",
            "content": "燕子呢喃君得知，深谈实相妙难思。久参贝叶云何梵，一见桃花更不疑。一物言无也大奇，如何半夜却传衣。於知见处生知见，在是非中起是非。",
            "comment": ""
        },
        {
            "title": "春晚忆故人",
            "content": "车痕马迹遍江湖，且捲琴书又草庐。芳草两堤三月暮，故人千晨一书无。",
            "comment": ""
        },
        {
            "title": "春晚行乐四首",
            "content": "落红庭院绿池塘，语燕啼莺亦可伤。霁柳吹花春已老，暝槐成幄日初长。",
            "comment": ""
        },
        {
            "title": "次水帘洞韵",
            "content": "天上真珠真下垂，更无钩箔惹尘埃。青鸾白鹤从教入，紫诏黄封不用来。夜月只为苏邝照，晚风端与葛黄开。纵饶展挂长千尺，莫掩罗浮紫翠堆。",
            "comment": ""
        },
        {
            "title": "春晚行乐四首",
            "content": "晓雨初收翠霭浓，此番二十四番风。忽惊春暮翻为雪，乃是杨花飞满空。",
            "comment": ""
        },
        {
            "title": "春晚行乐四首",
            "content": "今夜遥知春欲归，望春不极立多时。草迷野渡东西岸，月挂寒松上下枝。",
            "comment": ""
        },
        {
            "title": "春晚行乐四首",
            "content": "一点春山一点愁，一丝暮雨一声鸠。病中况更缘诗苦，夜去可堪无酒休。",
            "comment": ""
        },
        {
            "title": "春晚",
            "content": "我怪东风黠，暗知春欲归。尽将杨柳絮，剪作雪花飞。",
            "comment": ""
        },
        {
            "title": "春日自省二首",
            "content": "雪洗桃花面，烟描柳叶眉。与春同是梦，安用赏春为。",
            "comment": ""
        },
        {
            "title": "春日自省二首",
            "content": "燕语今生事，花开夙世红。不知终日醉，何以谢春风。",
            "comment": ""
        },
        {
            "title": "春日饮酒",
            "content": "拍拍浮浮几酒樽，梅花入梦酒归魂。半窗寂寞猿三咽，满户萧骚月一痕。山后山前鸠唤妇，舍南舍北竹生孙。天明醉醒策霜竹，春在江天芦荻村。",
            "comment": ""
        },
        {
            "title": "春日散策二首",
            "content": "水长二三尺，梅余六七花。明朝须不雨，今晚已成霞。",
            "comment": ""
        },
        {
            "title": "春日即事",
            "content": "伶伦窥管夜飞灰，万紫千红暗剪裁。微雨绩天烟织雪，寒风簸水月筛梅。寿鸠索妇花前笑，鳏燕呼雏柳外哀。春色无边茶未荚，社前犹欠一声雷。",
            "comment": ""
        },
        {
            "title": "春日道中",
            "content": "洞口鸟呼鸟，山头花戴花。风篁苍韵玉，烟树晚笼纱。怀白一樽酒，邀卢七椀茶。春光索弹压，万象晓排衙。",
            "comment": ""
        },
        {
            "title": "春日遣兴",
            "content": "大家放下杖头云，夜宿南安烟水村。蝴蝶梦残天拂晓，杜鹃声断月黄昏。蜂王遣使使花坞，蚁阵分屯屯荜门。自是吾侬适怀处，诗山酒海一乾坤。",
            "comment": ""
        },
        {
            "title": "春日道中",
            "content": "春光入万象，天意开百花。莺雏戏云锦，鸠妇络雨纱。晓日晴弄柳，夜雷暗惊茶。溪带缚洞口，醉归峰正衙。",
            "comment": ""
        },
        {
            "title": "春宵有感八首",
            "content": "春夜常如岁，何妨秉烛嬉。百花俱中酒，万竹自吟诗。",
            "comment": ""
        },
        {
            "title": "春日词",
            "content": "春日何迟迟，东风吹紫微。子规愁句句，杨柳恨丝丝。上帝无消息，仙飚杳去期。水长更天远，跬步成相思。",
            "comment": ""
        },
        {
            "title": "春日散策二首",
            "content": "柳眼开何媚，蒲芽长得伸。寒花方谒日，新燕已参春。",
            "comment": ""
        },
        {
            "title": "春晴",
            "content": "宿霭萦余冻，鬆阴挟嫩晴。朝来花万福，莺奏起居声。",
            "comment": ""
        },
        {
            "title": "春梦",
            "content": "我亦频年饮大苛，吟髭撚尽为诗魔。夜来斗转参横后，梦在吴头楚尾多。所喜江山无病痛，可怜故旧半消磨。水车自转如谁踏，枕上松声奈若何。",
            "comment": ""
        },
        {
            "title": "春风四首",
            "content": "远草将人双眼行，飞花误蝶乞流莺。更饶一夜东风劣，且博三朝五日晴。",
            "comment": ""
        },
        {
            "title": "春风四首",
            "content": "底事东风苦欲寒，不教诗客纵游观。无端虚把秋千送，落尽梨花似雪图。",
            "comment": ""
        },
        {
            "title": "春风四首",
            "content": "燕燕于飞引蝶狂，娇莺歌懒笑蜂忙。庭前萱草台前竹，也学春风舞绿杨。",
            "comment": ""
        },
        {
            "title": "春风四首",
            "content": "一一须梢一雾珠，晓来雨意尚踌躇。落花也避东风恶，水面相驱亸向隅。",
            "comment": ""
        },
        {
            "title": "春词七首",
            "content": "春色将穷诗未穷，开樽姑为慰东风。偶然行到青苔上，尚有残英一片红。",
            "comment": ""
        },
        {
            "title": "春词七首",
            "content": "晴帘暖幕笑如烘，春事还归缥缈中。红药一枝寒食过，东风万点海棠空。",
            "comment": ""
        },
        {
            "title": "春词七首",
            "content": "旦上禅衣试绿罗，情知春暮亦无何。风吹一架荼醾雪，酒恶频将玉蘂挼。",
            "comment": ""
        },
        {
            "title": "春词七首",
            "content": "柳困花慵风力轻，脱禅衣裌过清明。唤晴唤雨鸠无准，飞去飞来燕有情。",
            "comment": ""
        },
        {
            "title": "春词七首",
            "content": "瘦沈皤潘莫自匆，花边有酒且从容。春三二月东风里，莺百千声翠柳中。",
            "comment": ""
        },
        {
            "title": "春词七首",
            "content": "千红万紫竞繁华，莺燕多依富贵家。上巳兰亭修褉事，一年春色又杨花。",
            "comment": ""
        },
        {
            "title": "春词七首",
            "content": "春光若海渺无边，日暮归来泛玉船。红酽海棠红似雪，翠娇杨柳暗如烟。",
            "comment": ""
        },
        {
            "title": "除夕客桂岭",
            "content": "谁使诗狂堕桂林，鸣鞭袅雪一伤心。自怜褦襶衣何薄，安有酴酥酒得斟。真个飘蓬将欲老，何曾卤莽似如今。黄刘不喜瑜蒙喜，须信甘宁有赏音。",
            "comment": ""
        },
        {
            "title": "初至肇庆府砚岩",
            "content": "峡口青门束碧流，天生双剑割清秋。可怜柳叶黄如此，曾见芦花白也不。本意买舟归楚国，此行为砚访端州。渴来欲吸三江水，洗出胸中万斛愁。",
            "comment": ""
        },
        {
            "title": "初至梧州",
            "content": "夜半江风吹竹屋，起挑寒灯怜影独。荒鸡乱啼思转多，黠鼠啸跃眠不熟。旧曲情声觉悲凉，故国心眼时断续。何当牵犬臂苍鹰，锦帽貂裘呼蹴踘。",
            "comment": ""
        },
        {
            "title": "初夏",
            "content": "城中厌雨过清和，偶出西郊野兴多。蚕簇趁晴方摘茧，麦场经润欲生蛾。",
            "comment": ""
        },
        {
            "title": "初冬即事",
            "content": "搘颐默默靠柴扉，顿放诗题塞翠微。三径寒松含宿雨，一川衰草卧斜晖。孤烟白处丫峰露，乱叶红边个鸟归。触目园林已如洗，菊花犹著郁金衣。",
            "comment": ""
        },
        {
            "title": "酬颜宣教",
            "content": "柳梢黄鸟韵绵蛮，风雨将春暗锁关。镇日吟诗无好句，坐看乳燕语梁间。",
            "comment": ""
        },
        {
            "title": "酬蒋知观所惠诗",
            "content": "新雁飞来一朵云，读之毛骨耸寒鳞。展开大句几钩墨，存想先生满面春。榻上宾朋谈盛德，山中冠褐混凡身。来朝盥手炷香去，恐是蓬莱相识人。",
            "comment": ""
        },
        {
            "title": "沖虚侍宸王文卿像赞",
            "content": "醉持铁尺叫风雷，玉帝纶言召两回。到得人间无鬼蜮，依然长啸入西台。",
            "comment": ""
        },
        {
            "title": "城楼晚望",
            "content": "女墙驾月子城东，暮色初来诗兴浓。绿暗红稀春结局，望中白鸟入青峰。",
            "comment": ""
        },
        {
            "title": "呈万菴十章·温养",
            "content": "金翁姹女结亲姻，洞口桃花日日春。拾得一轮天上月，炼成万劫屋中珍。黄婆即是母之母，赤子乃其身外身。龙汉元年消息断，威音前面更何人。",
            "comment": ""
        },
        {
            "title": "呈万菴十章·脱胎",
            "content": "青天白日一声雷，撒手悬崖了圣胎。有眼如盲光烁烁，无绳似缚笑咍咍。黄金殿下千株柳，碧玉堂前万树梅。辜负鸳帏人寂寞，秦楼宴罢盍归来。",
            "comment": ""
        },
        {
            "title": "呈万菴十章·沐浴",
            "content": "药炉丹鼎火炎炎，六贼三尸怕令严。无去无来无进退，不增不减不抽添。爱河浪静浮朱雀，觉海波深浸白蟾。一自浴丹归密室，太阳门下夜明帘。",
            "comment": ""
        },
        {
            "title": "呈万菴十章·金丹",
            "content": "佛与众生共一家，一毫头上现河沙。九还七返鱼游网，四谛三空兔入罝。混洗何年曾结子，虚空昨夜复生花。阿谁鼎内寻丹药，枯木岩前月影斜。",
            "comment": ""
        },
        {
            "title": "呈万菴十章·火候",
            "content": "无位真人炼大丹，倚天长剑逼人寒。玉炉火煅天尊胆，金鼎汤煎佛祖肝。百刻寒温忙里准，六爻文武静中看。有人要问真炉鼎，岂离而今赤肉团。",
            "comment": ""
        },
        {
            "title": "呈万菴十章·归山",
            "content": "生死轮回第几番，尘尘劫劫不曾闲。一潭湛绿是非海，千尺粉青人我山。性地灵苗思水国，心天明月掩云关。衣中珠子无寻处，今且随邪炼大还。",
            "comment": ""
        },
        {
            "title": "呈万菴十章·冲举",
            "content": "自从踏著涅槃门，一枕清风几万年。弱水蓬莱虽有路，释迦弥勒正参禅。谁将枯木岩前地，放出落花啼鸟天。两个泥牛斗入海，至今消息尚茫然。",
            "comment": ""
        },
        {
            "title": "呈万菴十章·参同",
            "content": "道人家在海之南，来访庐山老万庵。露柱灯笼同请举，僧堂佛殿总和南。山河大地自群动，蠢动含灵共一龛。虀瓮里鱼淹未死，此香炷向活瞿昙。",
            "comment": ""
        },
        {
            "title": "呈万菴十章·採药",
            "content": "王蕴山头多白云，白云深处药苗芬。威音王佛随时种，元始天尊下手耘。石女骑龙攀雨，木人驾虎摘霜芸。不论贫富家家有，採得归来各一斤。",
            "comment": ""
        },
        {
            "title": "呈沈同知",
            "content": "三面俱江一面湖，古今画作水晶图。门临车马红尘道，身在冰霜碧玉壶。何道两山俱翠紫，霅苕二水合清污。岸头笑与黄冠语，为问东林沈在乎。",
            "comment": ""
        },
        {
            "title": "呈嬾翁六首",
            "content": "秋雨织愁成段，暮云过眼生花。栖凤亭中寂寞，武夷旧有仙家。",
            "comment": ""
        },
        {
            "title": "呈嬾翁六首",
            "content": "醉时枕上化蝶，睡起笔下生蛇。日长心下无事，饥来只是餐霞。",
            "comment": ""
        },
        {
            "title": "呈嬾翁六首",
            "content": "莲蘂嫌风狼籍，稻苗得雨精神。翻忆武夷九曲，去秋舣棹溪边。",
            "comment": ""
        },
        {
            "title": "呈嬾翁六首",
            "content": "金醴青如竹叶，玉娥白似莲花。闻君微恙脱体，杖藜欲访君家。",
            "comment": ""
        },
        {
            "title": "呈嬾翁六首",
            "content": "倦子冷居姑射，居士高卧毗耶。钝置诗盟酒约，只自焚香喫茶。",
            "comment": ""
        },
        {
            "title": "陈七子赞",
            "content": "一卷无人识，千钟对客谈。桃花开欲谢，犹自恋寒岩。",
            "comment": ""
        },
        {
            "title": "呈万菴十章·炉鼎",
            "content": "须信先天事事无，阴阳陶铸此形模。真空平等硃砂鼎，虚彻灵通偃月炉。九竅可风坛墠暖，二时失火药材枯。只兹一点无明燄，炼出人间大丈夫。",
            "comment": ""
        },
        {
            "title": "陈绿云先生之像赞",
            "content": "瞻师之明，寒空片月。知师之心，红炉点雪。闻师之德，冰清玉洁。见师之迹，霜炎冰热。师之一言，斩钉截铁。师之一行，杀人见血。风月情怀，松筠志节。道法陆沉，玄徒瓦裂。师领郡檄，雷轰电掣。冠冕洞宫，兴大施设。轮舆楩楠，陶埏坯甈。丽以粉奂，饰以藻楶。不逾年间，沧江贯折。度五神足，霞裙森列。方有伦绪，闬闾洽悦。胡为云鹤，奄归帝阙。溪山失翠，猿鸟悽切。散词玉祠，柏子一爇。追慕替绚，使我哽咽。",
            "comment": ""
        },
        {
            "title": "潮阳谒灵山大颠禅师",
            "content": "天地神只不可诬，小人君子费分疎。我无其事初何卹，自揆於心或未如。岂是大颠留乃服，只闻刺史造吾庐。谁能脱略形骸外，孟简尚书谩寄书。",
            "comment": ""
        },
        {
            "title": "嘲杜鹃",
            "content": "杜宇声声盖自嗟，春残何事更天涯。不归则是归还是，伊是无家或有家。",
            "comment": ""
        },
        {
            "title": "朝斗",
            "content": "夜楼一穗玉炉烟，飞入三天最上天。朝罢满空风露晚，世人应是更贪眠。",
            "comment": ""
        },
        {
            "title": "常山道中",
            "content": "既雨山色晴转佳，望洋雪色脂麻花。白云无边鸟声暮，目断远水明残霞。流萤飞出衰草丛，宿鹊走上枯松丫。行人路上暗回首，月下独对溪头沙。",
            "comment": ""
        },
        {
            "title": "呈嬾翁六首",
            "content": "酒恶频将花嗅，睡酣便把茶浇。秋到梧桐枝上，夜来风雨萧萧。",
            "comment": ""
        },
        {
            "title": "尝春梅",
            "content": "青梅如豆试尝新，脆核虚中未有仁。勘破收香藏白处，冰肌玉骨是前身。",
            "comment": ""
        },
        {
            "title": "长歌行",
            "content": "厥初由阀阅，吾志在林泉。为舜不无地，睎颜尽有天。鱼虫犹可佛，鸡犬皆登仙。顾我非六六，荷天良拳拳。幼时气宇壮，长日文彩鲜。琴剑微暖席，江湖动经年。异乎三子撰，契彼五家禅。既已出洙泗，从而师偓佺。肩依洪崖右，道在灵运前。所得既天秘，与交又国贤。可图大药资，以办买山钱。东访鼎湖浪，西寻苍梧烟。一寸百炼刚，半生双行缠。簪绅非无欲，鱼鸟从所便。逸兴五湖阔，虚名四海传。饱餐青精饭，细读黄石编。顷自七闽出，放焉迷市廛。红尘刺人眼，名利交相煎。富贵已尝鼎，云霄当著鞭。蹉跎度青春，迟暮即华颠。且有安期枣，与夫泰华莲。高陵易为谷，沧海俄成田。光景亦倏忽，物华随变迁。仰天时一笑，顾影长自怜。紫府何冥邈，青鸾何沉绵。蓬莱云渺渺，小有月娟娟。策足青霞路，收功牙芽铅。上以游太虚，下以穷九渊。辇毂气所王，湖山乐无边。飘然复何往，此去如蜕蝉。",
            "comment": ""
        },
        {
            "title": "茶歌",
            "content": "柳眼偷看梅花飞，百花头上东风吹。壑源春到不知时，霹雳一声惊晓枝。枝头未敢展鎗旗，吐玉缀金先献奇。雀舌含春不解语，只有晓露晨烟知。带露和烟摘归去，蒸来细捣几千杵。捏作月团三百片，火候调匀文与武。碾边飞絮捲玉尘，磨下落珠散金缕。首山黄铜铸小铛，活火新泉自烹煮。蟹眼已没鱼眼浮，垚垚松声送风雨。定州红玉琢花甆，瑞雪满瓯浮白乳。绿云入口生香风，满口兰芷香无穷。两腋飕飕毛竅通，洗尽枯肠万事空。君不见孟谏议，送茶惊起卢仝睡。又不见白居易，馈茶唤醒禹锡醉。陆羽作茶经，曹晖作茶铭。文天范公对茶笑，纱帽龙头煎石铫。素虚见雨如丹砂，点作满盏菖蒲花。东坡深得煎水法，酒阑往往觅一呷。赵州梦里见南泉，爱结焚香瀹茗缘。吾侪烹茶有滋味，华池神水先调试。丹田一亩自栽培，金翁姹女採归来。天炉地鼎依时节，炼作黄芽烹白雪。味如甘露胜醍醐，服之顿觉沉疴苏。身轻便欲登天衢，不知天上有茶无。",
            "comment": ""
        },
        {
            "title": "草庐",
            "content": "刘禅材非天下君，出师一表费殷勤。卧龙梦破隆中月，列雁轰开蜀口云。甫得江心成八阵，奈何天意要三分。木牛流马今何用，赖有玄仍继策勋。",
            "comment": ""
        },
        {
            "title": "草亭偶书",
            "content": "赋罢清都白玉楼，不知何事复阎浮。琴弹十二栏杆月，酒洗三千世界秋。绛阙瑶台知有路，空青水碧若为求。紫皇早晚怜孤愤，背土凌虚上去休。",
            "comment": ""
        },
        {
            "title": "曹国舅赞",
            "content": "窃得玉京桃，踏断金华草。白云满蓑衣，内有金丹宝。",
            "comment": ""
        },
        {
            "title": "苍琼轩",
            "content": "竹已萌千龙，水自走万马。人在苍琼轩，笑倾白玉斚。饮到月华落，醉倒洞之下。一堂皆酒仙，地远无人画。",
            "comment": ""
        },
        {
            "title": "残春",
            "content": "昨日春光更水涯，水涯今日已春赊。春归只道无踪迹，尚有青苔一片花。",
            "comment": ""
        },
        {
            "title": "菜羹",
            "content": "一卷仙家煮菜经，宰夫失笑太官惊。蓝田山里空餐玉，岂识闻韶别是清。",
            "comment": ""
        },
        {
            "title": "波罗密",
            "content": "南方有此波罗密，人所厌弃鬼神惜。大如瓶笙身拳挛，长如囊枕针历刺。天回故是来处遥，天南亦有能相识。君不见北人不梦象，南人何处梦骆驼。",
            "comment": " | 【注释】原序：广州东南道，其南海庙之王殿左阶前有焉。乾隆本作果状如瓜枣，形如佛髻，云是达磨弟达奚司空自天竺持来也。於是遣道士决珓乞其一，王从之。是时有罗浮之兴，同舟共济之人问予得此欲何为。予笑曰：\"偶欲得之耳。\"吁！亦异也，前此盖未闻有赋之者。临风举酒，怃然有作。"
        },
        {
            "title": "病起",
            "content": "我爱山水清，淘洗诗中俗。朅来山水间，白昼卧茅屋。天公知此癖，复还我以病。病中翫山水，诗句觉愈胜。我欲抱病吟，生怕病忽愈。锢口莫汤药，静对山水语。君看病中句，不特苦且清。长如酒后时，雄吟畏酒醒。行带琼台云，随风下山去。回首山上菴，记在猿啼处。",
            "comment": ""
        },
        {
            "title": "别李仁甫",
            "content": "君向星江结草庐，我来抵掌笑相於。三盃碧液涨甆盏，一缕青烟缠竹炉。剑舞春风花烂熳，琴弹夜雨竹萧疎。明朝拄杖知何处，猿叫千山月满湖。",
            "comment": ""
        },
        {
            "title": "别句呈庚契呈高士",
            "content": "一笑相逢在翠微，绿槐高柳借凉时。只将水竹烟云兴，说与风花雪月知。日落三杯无事酒，人闲八句自然诗。来朝云过青山外，回首空闻猿鹤悲。",
            "comment": ""
        },
        {
            "title": "别蒋都辖用归雁韵",
            "content": "别来不觉八周星，过尽长亭又短亭。霜雁贴天飞去去，弋人何事慕冥冥。梅开春信宾南国，草劲秋声警虏庭。我亦年来还慷慨，亭前一笑万山青。",
            "comment": ""
        },
        {
            "title": "笔架山",
            "content": "吾是瑶台翰墨仙，操觚弄椠玉皇前。翻云为墨海为砚，一片寒空如雪笺。兔豪象管用不得，倒蘸昆仑醉钩画。当年染罢八角芒，金阙上章求放逸。三峰坐断江南天，临汝城头苍苍然。状如笔架翠起伏，与吾阁笔齁齁眠。山灵惊呼猿鸟乱，清魂复被风吹散。起来叫问山前人，几度松枯白石烂。",
            "comment": ""
        },
        {
            "title": "北山",
            "content": "驿酒沽来满满斟，现成诗句不须寻。轻云阁雨风声软，淡霁笼云日影沉。夹路栀花香野水，隔山杜宇响乔林。草菴饭了从容睡，门外通衢无古今。",
            "comment": ""
        },
        {
            "title": "悲秋辞",
            "content": "虫声树声各已变，吾知流年暗中换。昼乌夜兔忙如箭，各光渐入芦花岸。芦花白兮蓼花红，鸿雁跧蹲满荻丛。牡丹海棠如梦中，莲藕香散池馆空。人生岁月去如水，燕去莺归一弹指。星霜磨老道人心，满目世人纷如蚁。感今慨昔令人愁，乃知宋玉非悲秋。江山紫翠饯汉唐，风物不复追商周。古人混混去不返，今人纷纷知何限。古人怜今今怜古，夕阳影里云影乱。此身飘飘如游尘，身体发肤皆他人。尚余方寸管喜怒，不敢漏世天公嗔。向时欢娱成冷落，谁与感慨怜萧索。定知悲喜取取胜散因，世间果无扬州鹤。所可悲者仇且孤，览镜自笑清而癯。安能十事九如意，定数岂复人能逾。秋风起兮秋水寒，秋心悲兮秋兴酸。佳人一去不复还，顾影度此时光难。此心寥寥秋夜月，孤光散入寒光阔。夜深月落无人知，江上渔翁空网撒。不堪举此向愁人，使人泣下肝肠裂。何人为我调素琴，叠叠为我写孤襟。庶令鬼神伴伊泣，山空树冷风萧森。",
            "comment": ""
        },
        {
            "title": "悲风曲",
            "content": "山风凄冷山木悲，虎不敢啸鬼夜啼。溪声暗绕苍苔路，翠羽丝毛寒不栖。幽人此时楼上立，叶照松梢露珠泣。有酒欲饮饮不成，月华缥缈烟光湿。",
            "comment": ""
        },
        {
            "title": "宝慈寺",
            "content": "殿古涵烟冷，楼空得月多。钟声巡远岫，塔影卧清波。",
            "comment": ""
        },
        {
            "title": "柏子家风",
            "content": "山居剩得静乾坤，竹鼎时将柏子温。会似赵州参得透，等闲莫与俗夫论。",
            "comment": ""
        },
        {
            "title": "百丈岩观水",
            "content": "手携青藜杖，岩上俯清池。池水夜来冰，冻磷殊未澌。戏以藜杖尖，斲破黄琉璃。横杖担两片，忍冻岩前嬉。爱日怡我神，凉风吹我衣。应念石季伦，销步锦金围。终夜烧红兽，但饮甘如饴。夫岂知山林，清寒益我姿。此意谁与论，岩下青松知。",
            "comment": ""
        },
        {
            "title": "白云菴",
            "content": "宿雾恋乔木，落花粘瘦枝。鸟声人静处，山色雨来时。霁月成相约，凉风解见知。僧房安一枕，海气濯冰肌。",
            "comment": ""
        },
        {
            "title": "白石岩",
            "content": "平野巉然石一拳，千崖万岫翠相连。鸟飞不到疑无路，云与齐高直接天。下面仰看岸是屋，上头仍有玉为泉。李仙丹熟山魈遁，尚有宸章寄紫烟。",
            "comment": ""
        },
        {
            "title": "白莲诗",
            "content": "渊明归西天，不作东林社。不见张昌宗，无人举此话。谁家栽绿荷，薰风漾碧波。波底水晶空，化出玉姮娥。嫣然冷无语，冰肌卧晓雨。东君如夏日，此花不受暑。一点天然香，随风入画堂。折之置坐隅，窈窕弄玉郎。忽然心绪变，如覩佳人面。寄语明月楼，莫貯双飞燕。",
            "comment": ""
        },
        {
            "title": "白鹤观",
            "content": "琅庭珍馆一何清，四壁如银窗更明。雨余草色欺苔色，风送松声杂涧声。芍药花开今四月，杜鹃啼恨到三更。我来暂息白鹤观，忆着故人刘混成。松殿空遗金凤舞，芝田不见铁牛耕。云迷古洞虎狼吼，烟锁平林鸟雀惊。日暮山屏增紫翠，晓来天籁自箫笙。杖头挑月过山北，要趁如今几日晴。",
            "comment": ""
        },
        {
            "title": "八月三日即事",
            "content": "烟冷浑沾水，溪清可数鱼。鸦翻千点墨，雁草数行书。今日征帆下，前年上国初。诗盟寒复讲，无酒兴何如。",
            "comment": ""
        },
        {
            "title": "八曲鼓楼岩",
            "content": "万太高岩耸石楼，云翚烟桷瞰寒流。幔亭昔聚曾孙宴，石鼓拿归古渡头。",
            "comment": ""
        },
        {
            "title": "安仁县问宿",
            "content": "幕燕翻雷天作云，一声归鸟万林昏。荒城寂寞无堪酒，灯下搘颐雨打门。",
            "comment": ""
        },
        {
            "title": "安分歌",
            "content": "神仙底事君知否，君若知兮求不苟。先且回头自揣量，须量瞒心方开口。神仙有术非不传，也要侬家有夙缘。若也人人皆会得，天机容易向人言。学道学仙须笃志，时然一念无疑意。如是操心无始终，又道辨金将火试。你们心地荆棘多，善根才发便成魔。若能先合神仙意，已分无时也奈何。心地不明言行恶，做出事来须是错。自家无取他无求，思量何似当初莫。恁地思量本故然，且教自己故心坚。君看古今得事者，一片灵台必不然。未见志人须愿见，逢着人时心百变。何缘传授有易难，自是玄门未历炼。问你如何不料量，自家穷达任穹苍。但且奈心依本分，人言有麝自然香。玉蟾本是山林客，寻个好心人难得。于今且趁草鞋壮，脸似桃红眼正黑。玉蟾你也好獃头，何似拂袖归去休。有可度人施设处，便还钟吕逞风流。无人知，独自去，白云千里不回顾。依前守取三脚铛，且把清风明月煮。",
            "comment": ""
        },
        {
            "title": "步自玉乳峰归二首",
            "content": "薄暮一凝佇，归鸿千有余。倚松吟半饷，月影泻庭除。",
            "comment": ""
        },
        {
            "title": "步虚四章",
            "content": "清都五云天，天中飞紫琼。上皆青琳府，中有白玉京。风露凄且冷，蕊宫云冥冥。玉童折珊瑚，下弄银河星。",
            "comment": ""
        },
        {
            "title": "步虚四章",
            "content": "帝在蕊珠殿，骞林白鹤翔。方会琪花宴，遽听青鸾歌。云笼六六天，下界徒嗷嗷。尔不慕玉府，轮回复奈何。",
            "comment": ""
        },
        {
            "title": "步虚四章",
            "content": "玉肖长生君，锡命青华房。上念神母言，下慰天八方。八方俱红尘，尘埃何迷茫。谁复念玉府，飞神登苍苍。",
            "comment": ""
        },
        {
            "title": "步虚四章",
            "content": "昔在神霄府，飞云步玉天。玉天三十六，六梵聚飞仙。太帝升烟殿，东皇驾凤軿。真灵来亿万，听演太灵篇。",
            "comment": ""
        },
        {
            "title": "布袋和尚赞",
            "content": "布袋包尽太虚空，拄杖击破三千界。世界若还击得碎，拄杖何止如许大。若言包得太虚空，虚空却在布袋外。如何偏爱此等物，常与小儿作一队。问世人，会不会。夺了他拄杖，抢了他布袋。打杀许多小孩儿，看他弥勒何能解。弥勒抚掌笑呵呵，明月清风无罣碍。等到龙华三会时，依前有一弥勒在。",
            "comment": ""
        },
        {
            "title": "不赴宴赠丘妓",
            "content": "舞拍歌声妙不同，笑携玉斚露春葱。梅花体态香凝雪，杨柳腰肢瘦怯风。螺髻双鬟堆浅翠，樱唇一点弄娇红。白鸥不入鸳鸯社，梦破巫山云雨空。",
            "comment": ""
        },
        {
            "title": "卜居",
            "content": "路似羊肠绕，溪如燕尾分。青山相领略，许我一丘云。",
            "comment": ""
        },
        {
            "title": "博罗县驿",
            "content": "虎啸月生海，猿啼风撼山。梦回三鼓尽，身自九天还。云气浮窗外，泉声入枕间。问心宜富贵，为复要清闲。",
            "comment": ""
        },
        {
            "title": "泊舟听雨",
            "content": "人已就船眠，犬知何处吠。雨来闹秋江，全似茶铛沸。",
            "comment": ""
        },
        {
            "title": "悲秋",
            "content": "庭臯一叶夜来秋，拍塞乾坤爽气浮。有客放船芳草渡，何人吹笛夕阳楼。鲈鱼莼菜季鹰兴，鸿雁芦花宋玉愁。碧水映天天映水，淡云如幕月如钩。",
            "comment": ""
        },
        {
            "title": "泊舟顺济庙前",
            "content": "梧叶落满地，西风洗九天。鹤声明月夜，曾此系吾船。",
            "comment": ""
        },
        {
            "title": "泊舟浮石寺前有善士百余辈拜迎因联句于水",
            "content": "三百六旬周复始，二十四岸高且寒。法乳试流锋上蜜，诗肠畧露管中班。山山日脚黄金软，片片梅心白雪乾。遥指烟霄呼缟鹤，一声清啸水云闲。",
            "comment": " | 【注释】原题：泊舟浮石寺前有善士百余辈拜迎因联句于水滨民居之壁"
        },
        {
            "title": "泊头圆照堂",
            "content": "脱白来求法，披缁去出家。此心如水月，结屋老烟霞。翠长真如竹，黄开般若花。寄言刘铁磨，自识赵州茶。",
            "comment": ""
        },
        {
            "title": "泊头场刘家壁",
            "content": "春深空度可怜宵，江岸风沙好寂寥。人间孤舟多少恨，五更寒雨报芭蕉。",
            "comment": ""
        },
        {
            "title": "早春",
            "content": "南枝才放两三花，雪里吟香弄粉些。淡淡著烟浓著月，深深笼水浅笼沙。",
            "comment": " | 【注释】[注释]（1）南枝：向南的梅枝。（2）弄：赏玩。粉：白色。此处指梅花的白颜色。些[音“仨”]：语末语气助词。[译文]早春时节，南面朝阳的梅枝才开了两三朵花，正好又下了一场雪，我在月下雪地里体味梅花散发的清香味，赏玩梅花洁白的颜色。那初开的白梅花，浓淡深浅有别，夜雾和月色附着在那色浓的花朵上，犹如笼罩着寒冷的水一般，附着在色淡的花朵上，就像笼罩着明净的沙子一般。"
        },
        {
            "title": "可惜",
            "content": "人间何似神霄府，我今面目蒙尘土。年来无梦到神霄，一度伤怀泪如雨。风前无奈倚栏干，雪里不堪闻杜宇。此情欲谁有谁知，只有春风知我苦。竹篱断兮茆檐颓，桃花落兮猿声哀。白云漠漠去无尽，青鸟杳杳何曾来。不愁我死故自惜，有此枯骨知谁埋。芳草连汀雨如织，春烟惨愁昼不开。可惜可惜复可惜，幽怀欲吐不可得。神霄有路平如掌，青云可梯星可摘。可惜袖中一卷书，可惜手中一枝笔。南方有人无消息，对花对酒长相忆。",
            "comment": ""
        },
        {
            "title": "罗浮山上过铁桥",
            "content": "飞云顶下见罗浮，五色珍禽绕石楼。行过铁桥猿啸罢，稚川丹灶冷飕飕。",
            "comment": ""
        },
        {
            "title": "题福海院",
            "content": "庐阜新兰若，龙天古道肠。殿妆金彩焕，佛放白毫光。竹长真如翠，花开般若香。禅波风浩浩，慈阴日穰穰。鼻祖共毫老，中兴乃谷堂。僧勤今继志，万载一炉香。",
            "comment": ""
        },
        {
            "title": "赠赵太虚画竹石",
            "content": "竹魂竹魄竹精神，飞落潇湘淇水濒。千竿万午竞青翠，吹风饮露千来春。先生笔端自风雨，惊起竹魂无着处。一点水墨化成龙，龙孙飞去鵞溪住。先生把笔无逡巡，造物不敢私为春。新梢劲节森寒玉，鸾凤无处栖梦魂。晋人神仙如孙且，画竹每每天作雨。唐人神仙如张臻，画竹每每闻雁鸣。先生自得入神手，一竿两竿发於酒。当时大醉呼墨奴，一笔扫出竹千亩。酒力安能夺化工，先生炼就金丹红。一粒阳光照肺腑，森罗万象罗心胸。有时持出风竹叶，银海不寒皆震慑。有时持出雪中枝，恍如冻碧欺涟漪。复能濡墨作石块，天然峭拔古且怪。沙中伏虎草中犀，教人持向蓬莱卖。竹之清虚石坚硬，以此发明真性命。使人观石及爱竹，知有真个赵元静。先生醉时常风颠，世人眼孔无神仙。我今珍藏数本画，云鹤来也公归天。",
            "comment": ""
        },
        {
            "title": "玉仙群谶",
            "content": "持蠡一酌白龟泉，滋味有若醍醐然。白龟上合玄武精，碧溜甃玉寒涓涓。何人汲水灌皂木，树必开花趁春绿。前人遗谶人不知，皂木本应奎娄宿。金水木火结成丹，复用真土筑为坛。阿谁会此造化机，千日药成登云端。",
            "comment": "【注释】原注：王仙君上升时留谶曰：皂木不结子，结子人得道。其皂木之侧有一炼药坛，亦谶曰：枯木不用伐，坛坏不用修。坛之前有一井，白龟吐泉於其中，亦谶曰：吾乘龟往来，龟归吾亦归。仙君在日，炼水火成药。千日药成，遂倚皂木蝉蜕而去。以此观之，其白龟应西方，白色为之金，龟亦可白。龟吐泉，盖金生水之意也。皂木应奎娄星，乃南方火宿。此盖皂木应火宿，则是火生於木也。皂木、白龟泉犹存，复有古坛，乃合真土之象。仙君得魏伯阳炼丹之旨，其所以攒簇五行者，实寓意於此。夫白龟者属西方，而皂木应火宿者属南方。张紫阳有诗曰\"药在西南是本乡\"，又足以见仙君深藏不尽机。白龟应金，皂树应木，仙人炼金丹，要须识金木间隔之义也。"
        },
        {
            "title": "梧窗二首",
            "content": "夜半山风响翠梧，一窗皓月翠琴书。试将笔架山头屋，问有清幽似此罪。",
            "comment": ""
        },
        {
            "title": "郑天谷写神随喜说偈",
            "content": "大道本来无形，安得这般面觜。是你不合带来，只得任他赞毁。三分似人，七分似鬼。不是骷髅，不是傀儡。这个是第几个身，这个是第几个你。有人更问如何，向道剑去久矣。三尺浪高鱼化龙，痴人犹戽夜塘水。",
            "comment": ""
        },
        {
            "title": "张道士鹿堂",
            "content": "清梦绕罗浮，羽衣延我游。新茶寻淮舌，独芋煮鸱头。春鹤饮药院，夜猿啼石楼。丹炉犹暖在，聊为稚川留。",
            "comment": ""
        },
        {
            "title": "陌上桑",
            "content": "春深陌上桑，群蚕赖以食。鞠蚕妾之事，采桑妾之职。桑老蚕茧成，幸而筥筐实。缲之复纺之，妾复躬紝维。织成一端练，于以蔽袒裼。使君一问桑，下车辄思惑。妾固愿相从，妾夫不足惜。安得以妇人，而灭使君德。使君勿内热，妾心坚如石。",
            "comment": ""
        },
        {
            "title": "棘隐壁三首",
            "content": "苔空绿钱死，松老清阴瘦。结庐卧白云，柏子烧春昼。",
            "comment": ""
        },
        {
            "title": "瑶台散天花词三首",
            "content": "翠幢绛节忽纷纷，空里笙箫节奏闻。碧玉宫中花似雪，蘂珠殿下鹤如云。",
            "comment": ""
        },
        {
            "title": "琴歌",
            "content": "月华飞下海棠枝，楼头春风鼓角悲。玉杯吸乾漏声转，金剑舞罢花影移。蘂珠仙子笑移烛，唤起苍潭老龙哭。一片高山流水心，三奏霓裳羽衣曲。初如古涧寒泉鸣，转入哀猿凄切声。吟猱撚抹无尽意，似语如愁不可听。神霄宫中归未得，天上此夕知何夕。琼楼冷落琪花空，更作胡笳十八拍。君琴妙甚素所悭，知我知音为我弹。瑶簪琅佩不易得，渺渺清飚吹广寒。人间如梦只如此，三万六千一弹指。蓬莱清浅欲桑田，君亦辍琴我隐几。为君歌此几操琴，琴不在曲而在心。半颦如苦万绿缕，一笑不博千黄金。我琴无徽亦无轸，瓠巴之外余可哂。指下方尔春露晞，弦中陡觉和风紧。琴意高远而飘飘，一奏令人万虑消。凄凉孤月照梧桐，断续夜雨鸣芭蕉。我琴是谓造化柄，时乎一弹混沌听。见君曾是蘂珠人，欲君琴与造化并。昔在神霄莫见君，蘂珠殿上如曾闻。天上人间已如隔，极目霭霭春空云。",
            "comment": ""
        },
        {
            "title": "晚吟二首",
            "content": "山色童拈出，秋云似削平。可怜松下路，月黑不堪行。",
            "comment": ""
        },
        {
            "title": "忆留紫元古意二首",
            "content": "东风若有情，吹我梦魂飞。灯前半夜醒，枕上三山归。二子相与言，相执不相违。何处一声钟，寒泪滴征衣。",
            "comment": ""
        },
        {
            "title": "赞历代天师·第五代讳昭成字道融",
            "content": "数千里外露阳神，丹灶灰寒结紫云。两虎归林人不见，数枝茵草鹤穿坟。",
            "comment": ""
        },
        {
            "title": "瑶台散天花词三首",
            "content": "夜半泠然御八风，下观四海气濛濛。举头忽已三更上，上有琼楼十二重。",
            "comment": ""
        },
        {
            "title": "陶弓手弃役入道",
            "content": "青黑文身志气豪，生擒六贼脱尘劳。当年尚有弯弓手，射杀三尸入大罗。",
            "comment": ""
        },
        {
            "title": "雪中三首",
            "content": "朔风吹冷裂窗纱，重把罗帏绣幕遮。青女先将霜起早，素娥始放雪飞花。",
            "comment": ""
        },
        {
            "title": "行春辞九首",
            "content": "宝马香车政踏青，岂知已自过清明。燕雏告诉花都落，鸠妇丁宁雨速晴。",
            "comment": ""
        },
        {
            "title": "竹园三首",
            "content": "可惜洋州不再生，此君只许伯夷清。霜删近觉林方瘦，笋碍浑无路得行。",
            "comment": ""
        },
        {
            "title": "周伯神喜神赞",
            "content": "方丈老仙客，寸心水一滴。双脸红朱砂，两眼点黑漆。白须抚掌笑呵呵，白鹤一去无人识。",
            "comment": ""
        },
        {
            "title": "上元翫灯二首",
            "content": "上界天宫此按行，五云深处有箫笙。一轮宝月明如昼，万斛金莲开满城。",
            "comment": ""
        },
        {
            "title": "徯鹤",
            "content": "白云无消息，黄鹤杳不归。华表风露冷，临臯星斗稀。不念桑田变，但向瑶台飞。盍不归来乎，翩然点翠微。",
            "comment": ""
        },
        {
            "title": "远景",
            "content": "岸树冥茫外，人家点画中。断烟分紫翠，残照抹青红。",
            "comment": ""
        },
        {
            "title": "捲雪楼",
            "content": "烟水苍苍古渡头，神鸦噪罢缆方收。泊舟凫渚鸥汀晚，夜入兰宫桂殿秋。绿苇黄芦悲落日，白苹红蓼闹沧洲。冥冥千古今如梦，浩浩长江不管愁。雁阵归时云似幕，风樯高处月如钩。惊涛飞起银花舞，万顷寒光十二楼。",
            "comment": ""
        },
        {
            "title": "剑池",
            "content": "人间无处著青蛇，池水清泠浸落花。几度清风明月夜，怅然无语忆张华。",
            "comment": ""
        },
        {
            "title": "题西轩壁",
            "content": "随身风月几清闲，不做人间泼底官。朝饮一壶朱凤髓，暮餐八两黑龙肝。打开俗网了无事，缚住时光自驻颜。昨夜梦回天上去，琼楼玉关不胜寒。",
            "comment": ""
        },
        {
            "title": "听猿",
            "content": "三树五树啼寒猿，一声两声落耳根。吾疑耳到猿啼处，却是猿声随风奔。猿声不悲亦不怨，吾亦於世何所恋。夜深月白风籁寒，听此忽然毛骨换。",
            "comment": ""
        },
        {
            "title": "中秋月二首",
            "content": "风吹玉露洗银河，爽气平分桂影高。把笛倚偻人不寝，此心直拟数秋毫。",
            "comment": ""
        },
        {
            "title": "夜坐忆刘玉渊三首",
            "content": "冰枯雪老尚天台，使我诗肠日九回。归去来兮须岁暮，岁云暮矣不归来。",
            "comment": ""
        },
        {
            "title": "夜坐忆刘玉渊三首",
            "content": "夜已三更忽坐忘，吟魂醉魄政悠扬。孤鸿见召听寒角，残月相辞过粉墙。",
            "comment": ""
        },
        {
            "title": "旴江舟中联句",
            "content": "倏忽僧千兔，寻常涸百蠡。眼光摩日月，足迹遍山河。赤壁聊化鹤，黄庭浪换鹅。秋声归欸乃，云影映婆娑。夜后调焦尾，风前舞太阿。待藏班婕扇，千篇在切磋。酒徒从狎至，诗客听相过。辍我芒不借，就伊金叵罗。峰巅餐地秀，霞外挹天和。拍手僛僛舞，忘形踏踏歌。力辞金殿客，高应玉皇科。八桂招六逸，九疑衣两娥。清漪驯绿鸭，列阜拊眠驼。逸韵应无敌，清名到不毛。樵仙分我席，力士汙吾靴。风沈腰何束，霜潘鬓谩皤。怀丹医病鹤，寻饵钓神鳌。为问六国印，何如一渔蓑。清飚茶腋爽，韶景醉颜酡。且噉藕如臂，从教晷似梭。推蓬延月桂，引襋翫烟萝。君已人登泰，辞皆水导嶓。蘂官清缥缈，云阙郁嵳峩。未到桑田变，疑将铜狄摩。谁知天不管，敢谓世无魔。觞政驩无忤，骚坛今太苛。玄谭时脍炙，杰句肆吟哦。大道真溟滓，浮生但刹那。",
            "comment": "【注释】嘉定癸未仲秋之朔，偕黄天谷道旴而渝，舟中联句。"
        },
        {
            "title": "晚春遣兴二绝",
            "content": "不但风饕雨更尤，落英满地诉春愁。诗人分韵留春处，一句韩诗七个阄。",
            "comment": ""
        },
        {
            "title": "晓巡北圃七绝",
            "content": "游人脚踏杏花泥，花片吹风点绮衣。为复残春催杜宇，是他杜宇唤春归。",
            "comment": ""
        },
        {
            "title": "梅花有叹",
            "content": "苍苔玉艳委西施，玉胆冰姿尚伯夷。春色一般清濁异，梅花亦自有安危。",
            "comment": ""
        },
        {
            "title": "龙潭二首",
            "content": "惊崖却立挨斜日，老桧前临接断烟。水鸟负暄闲整翼，山禽相贺已晴天。",
            "comment": ""
        },
        {
            "title": "送王待制自温州移镇三山",
            "content": "春暖涂歌里咏喧，鹑衣百结过苏天。九重亲擢公为此，百姓皆云我自然。五马重来寻墨沼，一麾又去镇闽川。庙堂相位犹虚左，已筑沙堤在日边。",
            "comment": ""
        },
        {
            "title": "题钟",
            "content": "闻道琳宫欲范钟，上皇敕赐万斤铜。一模脱出等闲事，千古要知陶铸功。敲得星飞惊落月，撞教云破响呼风。于今欲为吾皇寿，笑指琼楼贴碧空。",
            "comment": ""
        },
        {
            "title": "题清胜轩",
            "content": "满林幽竹夜来风，南极一点飞寒空。玉炉异香绕琳宫，此间知有神仙翁。清胜轩中颇幽绝，白须道士持檀笏。眉毛掀起溪上云，眼光烁破峰头月。琼房壁上挂瑶琴，把剑舞罢千古心。蓬莱一别醉吹笛，今日一见歌长吟。天只呵道绿烟起，满前工赵皆珠履。倦虬缩尾青蛇死，弹指倾倒天河水。砂篆一挥走神鬼，雷电霹雳动天地。信知妙用古所无，犹未收拾归天衢。月冷风清白鹤唳，宝旛飞霞绕玉壶。武夷散人好诗酒，昔者见君今番又。",
            "comment": ""
        },
        {
            "title": "十月十四夜",
            "content": "十月十四夜，灯寒燄寸长。披衣临曲水，把笔向清霜。月透诗情冷，风吹醉面凉。故人知得否，空断早梅肠。",
            "comment": ""
        },
        {
            "title": "赠秦止斋",
            "content": "名显不如晦，身进不如退。水澄秋月现，云散春山在。神栖方寸间，心照大千界。虚室乃生白，天光始发泰。可以止则止，知止则不殆。冥茫无有边，不在天地外。",
            "comment": ""
        },
        {
            "title": "曲肱诗二十首",
            "content": "做到天仙地位时，三遭天谴落天墀。却嫌天上多官府，且就人间洞府嬉。",
            "comment": ""
        },
        {
            "title": "酌月亭",
            "content": "夜深花前月落酒，花前举酒月在手。一杯嚥下月一团，并把青天都吸了。酒沃诗肠犹醺醺，月乃渺渺深入云。从知我醉认不真，所嚥只是兔魄蟾蜍精。天又领月杯中走，月还把天杯中搅。临风酌尽我欲眠，一声鸡唱千山晓。",
            "comment": ""
        },
        {
            "title": "虚靖先生像赞",
            "content": "七返还丹阿谁无，先生归去谁识渠。时人要见真虚靖，北斗西边一点如。",
            "comment": ""
        },
        {
            "title": "赞历代天师·第十二代讳仲常字德润",
            "content": "鹤书曾诏赴宸京，归作分形化景人。昨日饮酣曾吐酒，醒来又薄瓮头春。",
            "comment": ""
        },
        {
            "title": "明堂礼成",
            "content": "丰年有高廪，宗祀拜明堂。玉辂迎阊阖，银蟾跃未央。虎贲森卤簿，龙衮照旂常。宝幄燃红炬，璇霄降紫皇。竹宫循汉古，茆屋法周荒。云蔼箫韶暖，风融黍稷香。典刑存郁鬯，陟降奉珪璋。水取方诸氏，星沉析木乡。金鸡灌舞蹈，翠凤播琳瑯。何日当封禅，如今尚小康。",
            "comment": ""
        },
        {
            "title": "梅花二首寄呈彭吏部",
            "content": "一自花光为写真，至今冷落水之滨。惟三更月其知己，此一瓣香专为春。清所以清冰骨格，损之又损玉精神。雪中好与谁为伴，只有竹如君子人。",
            "comment": ""
        },
        {
            "title": "寄苏侍郎",
            "content": "往古来今如换肩，我疑公便是坡仙。满城都没个伯乐，一日可能无乐天。方且论文俄判袂，不知握手又何年。忽然铁笛一声响，响到金华古洞边。",
            "comment": ""
        },
        {
            "title": "月夜书事",
            "content": "月光流如酥，天影湛於水。饥鹤啄梅花，风吹酒波起。",
            "comment": ""
        },
        {
            "title": "醉作观音像仍为书赞三首",
            "content": "顶戴弥陀呈丑拙，手持杨柳惹尘埃。纵饶入得三摩地，当甚街头破草鞋。",
            "comment": ""
        },
        {
            "title": "行春辞九首",
            "content": "绿杨无力暖相依，不管黄莺诉落晖。水被鱼吹成雨点，花为蝶扰逐风飞。",
            "comment": ""
        },
        {
            "title": "山歌",
            "content": "几家娘子守黄昏，多少郎君醉打门。睡了不知明月好，三更三点似金盆。",
            "comment": ""
        },
        {
            "title": "赞历代天师·第二十九代讳景端字子仁",
            "content": "当年仙去鹤巢空，万壑千崖夕照红。人在丹丘玄圃外，潇潇松桂夜来风。",
            "comment": ""
        },
        {
            "title": "燕岩行",
            "content": "有客来从天竺峰，渡溪恰趁一篙风。秋风著力送行李，吹入燕岩松竹里。松竹凄凄天作秋，空来空去空中浮。高岩万丈耸空碧，仙翁骑鹤去无迹。丹炉不火草芊芊，数间岩屋掩寒烟。下有龙潭绿无底，瀑布悬岩千尺水。夜来月影满空山，石钟一响生秋寒。玉燕何年岩下舞，飞时化作满天雨。尽言此岩多仙灵，白鹤点破一山青。烟雾罩山石常润，莓苔满地翠无尽。我欲诛茅此炼丹，夺取人间千岁闲。有个高人陆岩主，抱琴对我弹中吕。劝我他年归去来，此岩莫被烟云埋。",
            "comment": ""
        },
        {
            "title": "赠危法师",
            "content": "曾见先生在九华，朝餐玉乳着琼花。鹿冠夜戴青城月，鹤氅晨披紫府霞。偶携剑在人间世，未把琴归仙子家。一笑相逢松竹里，炷香新话啜杯茶。",
            "comment": ""
        },
        {
            "title": "山歌三首",
            "content": "人来人去唱歌行，只道灯明不月明。月不如灯灯胜月，不消观月但观灯。",
            "comment": ""
        },
        {
            "title": "相思",
            "content": "萧瑟兮枫林，呜咽兮岩泉。於此明月夜，拨动相思弦。音容尚如昨，恩爱空自怜。天风吹广寒，夜露飘飞仙。夫岂不垂念，孤凤谁与眠。人生亦客寄，胡不俱死遄。使我向阑干，泪雨如涓涓。",
            "comment": ""
        },
        {
            "title": "偶作二首",
            "content": "露滴中宵月，松摇古谷风。三身红萏菡，四智碧芙蓉。",
            "comment": ""
        },
        {
            "title": "夏日遣兴三首",
            "content": "四壁青山翠打围，诗人坐久澹忘归。桥边荷芰欹头立，水底蜻蜓仰面飞。",
            "comment": ""
        },
        {
            "title": "题潘察院竹园壁",
            "content": "夜雨洗开千翡翠，春风撼碎万琅玕。满林鸦鹊卧明月，铁笛一声烟正寒。",
            "comment": ""
        },
        {
            "title": "晚春遣兴二绝",
            "content": "临临春去却成晴，花落无声片片轻。一句杜鹃香国泪，半帘皓月故人情。",
            "comment": ""
        },
        {
            "title": "三曲仙机岩",
            "content": "织就霓裳御泠风，玉梭随手化成龙。天孙归去星河畔，满洞白云机杼空。",
            "comment": ""
        },
        {
            "title": "秋园夕眺",
            "content": "木犀倜傥散麩金，松举笙竽竹奏琴。临水芙蓉自儿女，镜边刺绣晚沉吟。",
            "comment": ""
        },
        {
            "title": "咏韩湘",
            "content": "汝叔做尽死模样，雪里出来无意史。赖有当年花一篮，至今推与闲和尚。",
            "comment": ""
        },
        {
            "title": "天窗",
            "content": "层头除却数条椽，政好临风对月眠。行客只从门外过，岂知屋里有青天。",
            "comment": ""
        },
        {
            "title": "见莺三首",
            "content": "鲜怡寡乐负清明，帘外花如红泪倾。又是残春将立夏，如何到处不啼莺。",
            "comment": ""
        },
        {
            "title": "李伯阳赞三首",
            "content": "三花聚顶，五气朝元。入众妙门，玄之又玄。",
            "comment": ""
        },
        {
            "title": "冥鸿辞",
            "content": "夜来乌鹊栖寒枫，苍天万里烟霞浓。海神汹涌翻怒涛，风伯鼓舞吹冥鸿。霜翰不入矰缴内，星眼直射烟霄中。下嗤鸟雀恋篱落，俯视鹭鸥偎芦丛。云间矫首已万里，天外鼓翅期四通。铁爪裂破帝乙网，银觜笑折由基弓。知音鲲鹏击溟渤，娇騃鹦鹉遭牢笼。数行纵横洒天面，一声嘹唳悲秋客。来时踪迹度衡湘，昔者音信通镐丰。岂念稻粱在一粒，如彼仕宦迷千钟。横飞直捎林壑表，自是挺出风烟雄。易水荆轲业已北，大滓苏武势须东。好同鹰鸇弹燕雀，满地萍芜毛血红。",
            "comment": ""
        },
        {
            "title": "武昌怀古十咏·南浦",
            "content": "越禽胡马易空疎，水远天长梦亦迂。南北故人鸿去外，古今陈迹雨晴初。云连碧草别愁黯，风眇绿波征骑孤。三径凄凉一盃酒，夜深重读寄来书。",
            "comment": ""
        },
        {
            "title": "谢鹤林见访",
            "content": "我方一枕午风眠，君正然香未解船。知问无为三不答，广咨王母几寥然。分明翠竹黄花意，何必红铅黑汞篇。寄语鹤林老居士，甚时叱鹤过西川。",
            "comment": ""
        },
        {
            "title": "中秋月",
            "content": "千崖爽气已平分，万里青天辗玉轮。好向钱塘江上望，相逢都是广寒人。",
            "comment": ""
        },
        {
            "title": "题郑通妙方丈",
            "content": "无争之棋两三局，自劝之酒一二杯。但且任么随俗过，丹成云霭自然来。",
            "comment": ""
        },
        {
            "title": "自赞三首",
            "content": "千古蓬头跣足，一生服气餐霞。笑指武夷山下，白云深处吾家。",
            "comment": ""
        },
        {
            "title": "种桃斋写神赞",
            "content": "南海琼山子，香山居士孙。习文不若陆贾，习武不如孙膑。八千余里琴剑，二十一年水云。偶过庐山之下，痛饮蟾溪之滨。纵饶画得十分似，何似天边一月轮。",
            "comment": ""
        },
        {
            "title": "题三山天庆观三首",
            "content": "紫琼飞清都，翠云护绛阙。不见有星辰，俯视但日月。下世二千年，不敢向人说。吾已成金丹，留下飞仙诀。",
            "comment": ""
        },
        {
            "title": "夜坐忆刘玉渊三首",
            "content": "多多泻酒愁无况，久久吟诗淡有情。花作雪飞深一寸，月随云上恰三更。",
            "comment": ""
        },
        {
            "title": "山居五首",
            "content": "楮衾滴破松梢露，草屦淘穿石缝泉。猿在岭头声未断，道人月下伴云眠。",
            "comment": ""
        },
        {
            "title": "晓晴二首",
            "content": "月落松方暗，花蜚鸟正啼。青山春窈窕，碧草晓凄迷。",
            "comment": ""
        },
        {
            "title": "题清胜轩壁",
            "content": "奇花两朵香一炉，片心无事便清虚。壁头有琴床有剑，浩歌梵曲声虚徐。物外志趣本不俗，山轩清胜万事足。自劝之酒三两杯，无争之棋三两局。",
            "comment": ""
        },
        {
            "title": "露珠",
            "content": "秋河一滴露，夜堕即珠然。吹入玉盘里，走盘如许圆。",
            "comment": ""
        },
        {
            "title": "送珊上座归育王",
            "content": "一双膝胫两条铁，一掬精神一团雪。早曾火燄上翻身，鸳帏不把丁香结。风吹香囊满路香，知君也结钦山辙。忽然洗面摸得鼻，方知皮下各有血。急携柏子礼孤云，后来足迹遍江浙。阿育王山仓廪空，百指张颐欲嚼舌。延寿堂中几病僧，囊无挑药寒彻骨。见君把个无孔笛，吹起还乡曲一阕。此来漳泉走一遭，庞翁犹在波旬灭。拄杖挑起空中云，钵盂漉上波心月。默随春色归故山，江路梅花先漏泄。遂邀君来香一爇，重把篇诗呈丑拙。此行拗折老藤条，选佛场中作英杰。君今三千里外行，不步程途犹自别。恰似一壶冰，千古光莹彻。",
            "comment": ""
        },
        {
            "title": "赠鹤林",
            "content": "骨气秋江月，文章春苑花。片心穷万法，半语辩千邪。朝罢鸡司晓，醉酣蜂报衙。未为三岛客，笑指五云家。骑月游沧海，鞭霆步太霞。鬼神私侧目，袖里一青蛇。",
            "comment": ""
        },
        {
            "title": "明妃曲",
            "content": "行行莫敢悲，一死复千怨。脱身歌舞中，姊姒不足恋。蛮帐紫茸毡，虽卑固不贱。昔在后宫时，几见君王面。君王有凤偶，不数芹边燕。傥曾赐御览，岂为画所幻。粉黛相嵚巘，亦惧人彘变。但念辞乡国，远适堪慨叹。此时汉无策，聊塞呼韩愿。非无霍嫖姚，两国虑涂炭。欲宽公卿忧，只影非所羡。敬将金缯行，不觉泪珠溅。请行安得辞，心心存汉殿。所怜毛延寿，既杀不可谏。马蹄蹴胡尘，晓月光灿灿。悽怆成琵琶，千古庶自见。他时冢草青，汉使或一奠。",
            "comment": ""
        },
        {
            "title": "九曲櫂歌十首",
            "content": "几点沙鸥泛碧流，芦花两岸暮云愁。鼓楼岩下一声笛，惊落梧桐飞起秋。",
            "comment": ""
        },
        {
            "title": "许旌阳赞",
            "content": "曾传谌母炼丹诀，夜夜西山採明月。壶里满盛鸟兔精，剑尖尚带蛟龙血。一自旌阳县归来，拔宅腾空入金阙。但留仵道八百年，未教他喫东华雪。",
            "comment": ""
        },
        {
            "title": "题鹤林宫",
            "content": "王邓诸公焉在哉，云屏烟嶂锁苍苔。大千国土无双客，第一洞天游两回。太极光阴忘甲子，九霄云气接蓬莱。桑田海水今如许，劳得朝猿暮鹤哀。",
            "comment": ""
        },
        {
            "title": "清夜辞十首",
            "content": "微云兮淡月，万籁静兮猿啼。梅花兮无人言，夜气清兮露凄凄。",
            "comment": ""
        },
        {
            "title": "伤春词寄紫元四首",
            "content": "孤村古馆雨凄凄，客里愁闻乌夜啼。枕冷衾寒才闭目，春风吹转梦魂迷。",
            "comment": ""
        },
        {
            "title": "雪晴二首",
            "content": "桃李无言蜂蝶忙，晓寒未肯放春光。花将计会千山雪，风为栽埋一夜霜。",
            "comment": ""
        },
        {
            "title": "秋宵辞",
            "content": "佳人遽成古，冰魂唤不譍。料得冥冥中，怜我身如僧。松间一太息，树吼苍云崩。幽愁积如山，心上一层层。成连与瓠巴，枯骨悲荒陵。",
            "comment": ""
        },
        {
            "title": "曲肱诗二十首",
            "content": "我有随身一颗珠，见时似有觅时无。金鸡叫罢无人见，月射寒光满太虚。",
            "comment": ""
        },
        {
            "title": "水蛭",
            "content": "尾宅才蜗大，身躯与蚓般。楚王吞不得，敕赐鹭鸶餐。",
            "comment": ""
        },
        {
            "title": "觉非居士东菴甚奇观玉蟾曾游其间醉吟一篇",
            "content": "一瓯之闽古无诸，山奇水透真画图。霍童山在闽之隅，天下第一神仙都。神仙渺茫不可见，桑田沧海几迁变。三山崒嵂青至今，堪嗟山下人如燕。螺女江头十万家，西湖十里碧莲花。满城和气浓於酒，一天雨露饶桑麻。东有鼓山榴花谷，南有方山小王屋。王霸炼药怡山西，老任跨鹤升山北。距城以东七里余，丹崖翠壁凌太虚。天閟地藏一蓬壶，神刓鬼划画不如。种橘仙人来瑞世，况是籛翁其后裔。苍松筋骨鹤精神，谓之觉非老居士。居士少时观此山，便拟归隐乎其间。及其赋罢归去来，此山尚锁青烟寒。平生使节半天下，秋霜夏日大声价。咄哉富贵非吾愿，何似归来一茅舍。百丁持钁薙荆榛，寒岩怪石翠峥嵘。奇花异草不知名，地灵夜泣猿鸟惊。天然一石大如廪，裂开发露五云锦。满地璀璨黄金沙，地下掘出玄玉枕。度其广袤筑屠苏，鳷鹊峭耸鸳鸯铺。人来山下抬头看，直疑上有神仙居。夜静星辰挂朱桷，万丈华表立双鹤。山童指向游山人，高处更有兼山阁。阁边数石罗翠屏，倚崖建一介隐亭。一登云外忽舒啸，醉归小山风月清。双石削成闢紫户，犹胜武夷石门坞。一石挽仰状如龟，一石跨蹲露如虎。岩头千尺炼丹台，银泥丹砂朱草堆。台上凿开四小涔，不见炉鼎空寒灰。石眼有泉迸山腹，可成一池足鸦浴。千山万山翠打围，稻田万顷如棋局。於中突出五石岩，紫云苍雾缠松杉。吾疑闽中四五辈，向者曾此话同参。粉墙围住万竿竹，白凤飞来枝外宿。山前山后多麋鹿，疎栽兰蕙密栽菊。何年种此千树梅，满山雪色白皑皑。晚来山风扫落英，五色虹霓明绿苔。隔林髣髴闻机杼，人家知在云深处。何处招提最近傍，早暮送钟斋送鼓。凫汀鹤渚白苹洲，小溪流水横断桥。画出一派潇湘秋，万家秋色人渔樵。长江浩浩数千里，浪花喷薄蛟龙起。叶叶扁舟古渡头，目力所至海门止。仆家本住青城边，去此迢迢路八千。对面窣堵高插天，恍惊天柱落樽前。觉非居士高且洁，时把黄庭玩岁月。丹山碧水我楼观，苍椿翠桧我幢节。客来到此蛰仙菴，披蒙茸兮登巉岩。龙盘虎踞甚形胜，大江以东斗以南。酒空核尽人亦醉，眼花浑不醒天地。壁间醉墨正淋漓，夕阳已挂青山外。",
            "comment": "【注释】原题：觉非居士东菴甚奇观玉蟾曾游其间醉吟一篇旧风以纪之"
        },
        {
            "title": "题岳祠",
            "content": "南来一剑住三山，分得平生风月懽。虽宰旌阳应施药，本求勾漏为修丹。蒙庄且慕漆园禄，李老尝为柱下官。我视荣华真惯见，何如早炼碧琅玕。",
            "comment": ""
        },
        {
            "title": "三级泉",
            "content": "缘溪深入桃花坞，紫霞隐隐幽禽语。九层峭壁划春空，三级鸣泉飞暮雨。落日衔山红影湿，冷云抱石苍崖古。激回涧底散冰花，喷上松梢雪飘缕。点点溅湿嫦娥衣，潭潭下有扶桑府。朝来似展朝天带，夜半如闻捣药杵。寒入山骨吼千雷，派出银河轰万鼓。广寒殿下银蟾飞，水晶宫中玉龙舞。琼英斧碎非月老，瀑布天成非织女。初疑鱼鳖谒龙门，复恐星辰会牛渚。欲寻当下点额蛟，但见天上拖肠鼠。溶溶浸此一潭霜，滴滴结冻千岁乳。月照神珠洒翠麟，风吹天粟沾苍虎。瑶虹界碧翻地轴，铁马盘涡捲天宇。谷草凝烟色净明，野猿悲露声清苦。绿苔锁迳阻清游，白鹤凌霄唤冲举。紫元景曜神府君，仙灵咏其洞天主。画屏幻出金芙蓉，仙杯琢就石鹦鹉。当时此地蔡寻真，青鸾一去今何许。锦阁凭空银海寒，宸书丽天丹凤翥。竹炉烧起紫旃檀，古琴呜咽鸣中吕。曲罢萧萧天籁动，长笑一声朝帝所。",
            "comment": ""
        },
        {
            "title": "赠徐钟头",
            "content": "楼上疎钟撞月明，五云影里一声声。九天星宿皆朝斗，人世晓鸡浑未鸣。",
            "comment": ""
        },
        {
            "title": "寄郑天谷",
            "content": "况此三晴二雨天，孤村寒绾缠苍烟。客来长是有蝴蝶，春去不堪闻杜鹃。汉蕨可羹今已晚，胡麻未饭必须仙。九江城里郑天谷，许结焚香瀹茗缘。",
            "comment": ""
        },
        {
            "title": "中秋",
            "content": "风卷青天落大江，江风江水自舂撞。万千人看中秋月，十二楼开八面窗。",
            "comment": ""
        },
        {
            "title": "武夷有感十一首",
            "content": "雨霁烟凝正夕阳，子规啼断几人肠。东风不动些情思，无限落花春自香。",
            "comment": ""
        },
        {
            "title": "题武夷五首",
            "content": "山耸千层青翡翠，溪流万顷碧琉璃。游人来此醉归去，几个亲曾到武夷。",
            "comment": ""
        },
        {
            "title": "桐柏山书怀",
            "content": "桐柏山头避俗嚣，篇诗斗酒自逍遥。九峰野草迷丹灶，三井飞泉喷石桥。万顷白云蒸绿野，一声黄鹤唳青霄。人言华顶高高处，东海蓬莱浸海潮。",
            "comment": ""
        },
        {
            "title": "山中",
            "content": "天台山头梅花时，天台仙人去不归。晓猿夜鹤不堪听，丹井药炉何所依。老竹数竿濒碧涧，寒鸦几点饯斜晖。幽人无限萦心事，未得工夫隐翠微。",
            "comment": ""
        },
        {
            "title": "闽清醉中",
            "content": "东风正月二，吹我上梅溪。白雪方才散，黄莺未见啼。半空萌雨意，一蝶访桃蹊。醉卧黄三店，夜深闻竹鸡。",
            "comment": ""
        },
        {
            "title": "行春辞九首",
            "content": "园园是日是花开，我又何朝不醉来。井有人焉蛙两部，日之夕矣蝶三台。",
            "comment": ""
        },
        {
            "title": "金液大还丹",
            "content": "乌兔乾坤鼎，龟蛇复姤坛。世间无事客，心内大还丹。白虎水中吼，青龙火里蟠。汞铅泥蘂艳，金木雪花寒。离坎非心肾，东西不肺肝。三旬穷七返，九转出泥丸。",
            "comment": ""
        },
        {
            "title": "四曲金鸡岩",
            "content": "水满寒潭潭著月，山藏空谷正吞烟。金鸡初报洞中晓，一声唤起玉渊龙。",
            "comment": ""
        },
        {
            "title": "听琴",
            "content": "十指生秋水，数声弹夕阳。不知君此曲，曾断几人肠。",
            "comment": "【注释】原序：去琴惨舒，即心喜忧，心逸琴逸，心戚琴戚。琴感诸心，心寓乎琴。心乎山则琴亦山，心乎水则琴亦水。心乎风月，琴亦倚之，而於弦外求之，斯道也已。《黄庭》三叠，可舞胎仙；《紫经》九灵，可谐造化。瓠巴死人，非钟子期。呜呼！琴在人亡，世无琴矣。庐山杏溪高人吴唐英，延帝一於绛宫，召太和於丹府，浏其所传而养，而嫁之於琴也。予过听之，弦指相忘，声徽相化，其若无弦者也。故作是诗以美之。"
        },
        {
            "title": "中秋月二首",
            "content": "钱唐江上雪飞花，人在天边泛海槎。乌鹊一声星斗落，姮娥梳洗去谁家。",
            "comment": ""
        },
        {
            "title": "赠陈孔目",
            "content": "制锦堂前万事闲，掉头来入武夷山。当年种放如能学，白鹤青云也不难。",
            "comment": ""
        },
        {
            "title": "徐处士写予真",
            "content": "心潜天地笑藏春，月佩云衿绝一尘。前世率陀天上客，今生大宋国中身。",
            "comment": ""
        },
        {
            "title": "题武夷五首",
            "content": "显道真人去不回，幔亭不见旧楼台。曾孙倚着寒松立，日落风悲猿自哀。",
            "comment": ""
        },
        {
            "title": "赞历代天师·第二十二代讳善字长元",
            "content": "参遍名山谒洞天，相逢却是活神仙。归来换骨回阳日，屈指人间九十年。",
            "comment": ""
        },
        {
            "title": "题天开图画",
            "content": "四时风物现安排，醉上高楼肯豁开。云散远山元不断，池成明月自然来。夕阳妆点丹青树，烟雨和匀水墨梅。此是天工无尽巧，何曾染惹俗尘埃。",
            "comment": ""
        },
        {
            "title": "梧州江上夜行",
            "content": "云去云来几点星，城头画鼓转三更。草深萤聚浑成怜，月暗鹤飞惟有声。何处夜航鸣橹过，沧江如镜烟半破。忽然长啸惊沙鸥，飞入前山不留个。",
            "comment": ""
        },
        {
            "title": "李伯阳赞三首",
            "content": "道是太乙元君，又是河上丈人。渺渺太清之境，巍然道德之身。",
            "comment": ""
        },
        {
            "title": "曲肱诗二十首",
            "content": "谪君尘世意徘徊，炼尽金丹待鹤来。归去神霄朝玉帝，依前命我掌风雷。",
            "comment": ""
        },
        {
            "title": "契妙",
            "content": "契妙堂中静养神，神凝气聚一壶春。青山绿水无非道，翠竹黄花有几人。世外不知千百世，身中还更两三身。一从契得虚无妙，明月清风是我邻。",
            "comment": ""
        },
        {
            "title": "览镜",
            "content": "岁事軨吼好送穷，头今未雪脸犹红。一回览镜一回老，天已安排欲我翁。",
            "comment": ""
        },
        {
            "title": "冥鸿阁即事四首",
            "content": "瑞香蓓蕾破寒晴，稚子呼为紫素馨。万斛幽香量不尽，霜风吹送暮天青。",
            "comment": ""
        },
        {
            "title": "挽知宫王月谷三章",
            "content": "去年五月访丹元，月谷先生与我言。将谓此生共茅舍，不知何事速云轩。亲书数卷空悬壁，旧隐三间半掩门。雪魄冰魂无处觅，秋烟秋雨暗孤村。",
            "comment": ""
        },
        {
            "title": "梅花",
            "content": "影上酥花峭，枝头蜡糁清。姮娥约滕六，夜半过江城。",
            "comment": ""
        },
        {
            "title": "山中忆鹤林",
            "content": "碧桃兮花落，青鸟去兮春寂寞。风止兮雪霁，望美人兮天一角。",
            "comment": ""
        },
        {
            "title": "饮彻",
            "content": "美事般般四，良辰盏盏双。霜风冰砚水，山月影轩窗。",
            "comment": ""
        },
        {
            "title": "酌贪泉因吊吴隐之三首",
            "content": "酌之一似取廉名，未酌泉时本自清。向使无泉亦无语，不贪不酌更分明。",
            "comment": ""
        },
        {
            "title": "新正三首",
            "content": "九重天上星三点，万顷波心月一钩。醉有百篇来笔下，愁无半点到眉头。",
            "comment": ""
        },
        {
            "title": "山中忆鹤林",
            "content": "可惜兮春光，芹泥香兮燕忙。花红兮水暖，望美人兮天一方。",
            "comment": ""
        },
        {
            "title": "九曲櫂歌十首",
            "content": "仙掌峰前仙子家，客来活火煮新茶。主人摇指青烟里，瀑布悬崖剪雪花。",
            "comment": ""
        },
        {
            "title": "示周道士",
            "content": "人行秋色里，诗入画图中。笑指白云顶，猿啼第一峰。",
            "comment": ""
        },
        {
            "title": "龙虎山祈雨早行有作",
            "content": "两三条电复无雨，六七点星微上云。鞭起卧龙我骑去，挥戈叱问五雷君。",
            "comment": ""
        },
        {
            "title": "櫂歌九章寄彭鹤林",
            "content": "鸥飞梅山前，翠中一点雪。何处种声来，云梢推上月。",
            "comment": ""
        },
        {
            "title": "上元翫灯二首",
            "content": "碧玉融成万里天，满城罗绮竞春妍。柳梢挂月黄昏后，夜市张灯白昼然。",
            "comment": ""
        },
        {
            "title": "睡起",
            "content": "眼瞌蚊方谒，灯微蛾更来。汗珠流似雨，鼻息响如雷。蝶魄游仙去，猿声惊梦回。梦咽嫌簟湿，怒把枕头推。",
            "comment": ""
        },
        {
            "title": "赞历代天师·第十三代讳光字德昭",
            "content": "几年辟谷学飞行，挥破秋空一点青。才到暮林风月夜，洞天隐隐步虚声。",
            "comment": ""
        },
        {
            "title": "赠画鱼者",
            "content": "昔日僧繇所画鱼，三十六鳞依翠浦。徐高画中多画鱼，鼓鳞扬鬣今为图。古人妙画犹不朽，今人妙处古未有。郭丹青者冠古今，天下画鱼第一手。画到妙处手应心，心匠巧甚机智深。纸上溶溶一溪水，放出鲦鲿二三尾。金鳞锦鬣红玉鬐，圉圉洋洋戏波里。小鱼如针同队行，噞喁水面随风萍。掷头掉尾浮沉势，三聚二散游跃意。笔分浓淡计万鳞，划须点眼匀墨痕。状如抛尺量波练，复似穿梭掷水纹。宛然鱍鱍巢青藻，渔翁未钓先吹火。壁上鱼跃水不流，稚子睥睨敲针钓。君今画到入神处，此画一出声万著。鱼虽无肠有活意，玉波浸荇澄寒渚。深恐后夜或雷雨，化作龙飞禹门去。",
            "comment": ""
        },
        {
            "title": "寄王察院三首",
            "content": "不读儒书读道书，故人听我自江湖。君今一武登台省，我亦三清直殿庐。",
            "comment": ""
        },
        {
            "title": "题舒氏难老亭二首",
            "content": "三十三天第一天，玉皇殿下袅轻烟。不知劫数今何代，方是延康第二年。弱水无船归似箭，华胥有梦且游仙。携筇难老亭前坐，且结焚香瀹茗缘。",
            "comment": ""
        },
        {
            "title": "同邓孤舟林片雪二友晚吟三首",
            "content": "君非爱此数峰青，肯恋扁舟尚蓼汀。群雁横空成一字，孤萤度水似双星。",
            "comment": ""
        },
        {
            "title": "行路难寄紫元",
            "content": "赠君以丹棘忘忧之草，青裳合懽之花，马脑游仙之梦枕，龙综辟寒之宝砂。天河未翻月未落，夜长如年引春酌。古人安在空城郭，今夕不饮何时乐。",
            "comment": ""
        },
        {
            "title": "江子有怀二首",
            "content": "寒梦去易回，归心动复止。天涯一逆旅，身傍五穷鬼。渺渺三山云，浩浩九江水。幽窗风雨夜，此情竟谁委。",
            "comment": ""
        },
        {
            "title": "雪晴二首",
            "content": "早上新莺语尚蛮，花无气力倚雕栏。幸蒙残雪回头早，又遣东风薄倖寒。",
            "comment": ""
        },
        {
            "title": "墨竹",
            "content": "虚舟惠我一墨竹，纸上森森一枝玉。展向庭前与鹤看，今宵不许枝头宿。",
            "comment": ""
        },
        {
            "title": "临安天庆陈道士游武夷赠之",
            "content": "七闽多山水，两淮好风月。潇湘之烟云，巴广之雨雪。",
            "comment": ""
        },
        {
            "title": "偶书二首",
            "content": "手撚荼醾缘酒恶，十二栏干凭一角。归兴应如春样浓，前亭后亭花自落。",
            "comment": ""
        },
        {
            "title": "櫂歌九章寄彭鹤林",
            "content": "碧潭藏老龙，夜半水底吟。激飞寒空露，凄动幽人心。",
            "comment": ""
        },
        {
            "title": "立春",
            "content": "颛帝位方禅，勾芒印已交。芭蕉有封事，黄鸟莫譊譊。",
            "comment": ""
        },
        {
            "title": "赠周庞斋居士",
            "content": "召公八十入为相，太公八十出为将。赵州八十方行脚，钟离八十离尘劫。古者八十方施为，何况百岁七十稀。居士而今七十七，黄发皓齿修庞眉。汉时栾巴七十七，红炉炼就一朱橘。晋郑思远七十七，方与葛洪一相识。我知居士神仙人，蓬莱路上空月明。人间宿留不肯归，老松筋骨鹤精神。性海淡淡寒潭莹，心天耿耿银河静。有一孟子耕书田，有一季子鏖笔阵。弄璋弄瓦遂箕裘，双凤飞鸣椿树秋。寿山福海身优游，掇取酒船相拍浮。南极一点夜照耀，劝君迟赴玉皇韶。既到人间不住千百年，归去空被老彭笑。",
            "comment": ""
        },
        {
            "title": "曲肱诗二十首",
            "content": "我到人间未百年，恰如顷刻在三天。向来我本雷霆吏，今更休疑作甚仙。",
            "comment": ""
        },
        {
            "title": "清胜轩夜话",
            "content": "残灯结花满堂红，酒兴未已诗兴浓。寒云蠹星锁翠空，一林幽竹夜呼风。逸士倚楼啸玉龙，秋声泣露落梧桐。把酒论文开心胸，墨甜相催话未终。香篆飞蛇穿帘栊，邻鸡唤晓何处钟。摩挲醉眼栏干东，茶铛无火召玉童。",
            "comment": ""
        },
        {
            "title": "夕眺风泉亭三首",
            "content": "苒苒斜阳恋竹边，秋阴惨昧响寒泉。如何今夜成无月，却遣西风一问天。",
            "comment": "【注释】原序：风泉亭霁光涵空，爽气在野。冈岭伏跃，烟岚飞浮。风只云来，目送鸟去。（外囗里力）尔神会，恍如天游。幽泉琮琤，不能自已，於是乎诗。"
        },
        {
            "title": "降真室",
            "content": "琼钟发响彩旛飞，窗外青乌半夜啼。松竹无言争地静，星辰可摘觉天低。黄云屋角腾金辇，素月檐头放玉梯。稽首紫皇初宴罢，步虚声断乞刀圭。",
            "comment": ""
        },
        {
            "title": "题三清殿后壁",
            "content": "些儿顽石些儿水，画工撑眸几睥睨。忽然心孔开一竅，呼吸掇来归幅纸。白发黄冠逞神通，手把武夷提得起。大槐宫中作蝼蚁，醒来闻此心豁喜。芒鞋竹杖一弹指，三十六峰落眉尾。魏王岂是中秋死，玉骨犹存香迤逦。八百年来觅只鹤，一举直上三万里。半杯浇湿曾孙齿，幔亭遗事落人耳。新村渡头拽转蓬，寒猿声落青烟里。老松今已几年梢，毛竹于今复生米。岩上无人花自红，幽鸟自鸣鸣自止。笑将铁笛起清风，白云飞过看无踪。夜来月影挂梧桐，莓苔满地绿容容。丹崖高处药炉空，洞前云深千万重。我亦偶来还自去，一夜潇潇江上雨。飞廉怒答满空雪，天柱峰前飞柳絮。",
            "comment": ""
        },
        {
            "title": "自谓",
            "content": "造物果小儿，可得问天公。一生贫到骨，万感悲填胸。形神本尘坌，身世相羁笼。安得骑玉鳌，眇然追冥鸿。锦步四十里，濁哉一石崇。东阁万张颐，哺一公孙洪。铜山流臭泉，到了埋邓通。何如德行贵，晞颜师仲弓。文苑丽长春，学海深无穷。人自泾渭水，我但夷齐风。貂裘有何异，羊枣远不同。人生水上萍，世事江头枫。三思欲四休，一拙胜万工。炎宅煎杀人，此身如甑中。於道有所味，触意无复仲。心杓指以南，性水决而东。炼得身如鹤，始可冲秋空。道人亦不贫，朝灌三畦松。",
            "comment": ""
        },
        {
            "title": "蜡梅",
            "content": "破苍如凝蜡，粘枝似滴酥。恍疑菩萨面，初以粉金涂。",
            "comment": ""
        },
        {
            "title": "午饭罗汉寺",
            "content": "林间一径似惊蛇，中有禅关隐紫霞。烟锁苍松遮寺额，风摇翠竹撼檐牙。客来寂寞盘香穗，饭罢从容瀹茗花。到此徘徊归去晚，夕阳挂树一声鸦。",
            "comment": ""
        },
        {
            "title": "曲肱诗二十首",
            "content": "瑶池王母宴群仙，两部笙歌族绮筵。误取一枚仙李喫，又来人世不知年。",
            "comment": ""
        },
        {
            "title": "九曲櫂歌十首",
            "content": "山市晴岚天打围，一村鸡犬正残晖。稻田高下如棋局，几点鸦飞与鹭飞。",
            "comment": ""
        },
        {
            "title": "题栖凤亭四首",
            "content": "竹也多年管风月，凤兮几夜宿云烟。林间有客吹箫去，竹化成龙凤入天。",
            "comment": ""
        },
        {
            "title": "夏日睡起",
            "content": "圆玉响中销日永，铿金徽外作风悲。万蚁战酣山雨至，饥肠雷动且吟诗。",
            "comment": ""
        },
        {
            "title": "仙岩无尘轩",
            "content": "麈尾清虚语，铜炉起澹烟。岭头猿叫罢，月落碧潭圆。",
            "comment": ""
        },
        {
            "title": "赠玉隆王直岁游武当山",
            "content": "西山猿啼啼不已，千岩万壑绿烟起。杖头挑月过潇湘，去饮清阳涧下水。清阳涧上五龙池，池边落叶不敢飞。太玄真人去未归，七十二峰空斜晖。峰头有人名火，洞泉飘出松花老。他年君自武当回，惠我数枝石灯草。",
            "comment": ""
        },
        {
            "title": "峡中见芙蓉",
            "content": "峡畔寻常有虎踪，峡中闻说有蛟龙。心知峭壁生如剑，目送清波去似弓。绕树尽皆青薜荔，举头忽见白芙蓉。西风为我吹残酒，最喜千峰翠色浓。",
            "comment": ""
        },
        {
            "title": "曲肱诗二十首",
            "content": "我不生嗔怨玉皇，翠娥无复舞霓裳。如何天上神仙女，染污清都一散郎。",
            "comment": ""
        },
        {
            "title": "醉里",
            "content": "道人天地便为家，惯见溪山眼不花。竹月光中诗世界，松风影里酒生涯。醒时吟笑扬州鹤，梦见常骑月府蟆。是则官家縻好爵，此生只合饭胡麻。",
            "comment": ""
        },
        {
            "title": "曾祖圣师真一还源真人赞",
            "content": "杏林驿，雪之夕。老师张，弟子石。",
            "comment": ""
        },
        {
            "title": "水村吟雾",
            "content": "淡处还浓绿处青，江风吹作雨毛腥。起从水面萦层嶂，恍似帘中见画屏。",
            "comment": ""
        },
        {
            "title": "即事君子堂五首",
            "content": "墙头榴火正烧空，风削苍云作数峰。避叶荷花如避暑，病香愁态若为容。",
            "comment": ""
        },
        {
            "title": "行春辞九首",
            "content": "政是风娇日騃天，蔷薇粉褪海棠蔫。贵人那得看花福，多在绿窗犹醉眠。",
            "comment": ""
        },
        {
            "title": "课园夫二首",
            "content": "已属畦丁了，都将菜甲耘。数时稽食籍，醢芥又羹芹。",
            "comment": ""
        },
        {
            "title": "赞历代天师·第十九代讳修字德真",
            "content": "玉局瑶篇龙凤文，三元开度士如云。翻身踏着蓬莱路，浴罢焚香自入坟。",
            "comment": ""
        },
        {
            "title": "夏夜宿水馆",
            "content": "松脂明灭已更寒，蛙市无声万籁沉。千里清风孤馆梦，一轮明月故人心。欲眠还醒推籐枕，骤热仍寒弄楮衾。搔首起来顾清影，断烟低锁荻花林。",
            "comment": ""
        },
        {
            "title": "行春辞九首",
            "content": "春来春去不知时，只有诗人冷眼窥。夜雨揩磨好山色，晓风抬举旧花枝。",
            "comment": ""
        },
        {
            "title": "晚吟二首",
            "content": "山似诗肩耸，江如酒量宽。云描秋色老，松写暮声寒。",
            "comment": ""
        },
        {
            "title": "六曲仙掌峰",
            "content": "仙子扪萝上翠崖，岩头旧有炼丹台。至今石上留仙掌，十指春葱渍绿苔。",
            "comment": ""
        },
        {
            "title": "櫂歌九章寄彭鹤林",
            "content": "朝汲西风餐，夜弄明月舞。万顷碧琉璃，下有玉清府。",
            "comment": ""
        },
        {
            "title": "秋日书怀三首",
            "content": "桂花已是上番香，枫叶飘红柿叶黄。社日雨多晴较少，秋风昼热暮差凉。",
            "comment": ""
        },
        {
            "title": "武昌怀古十咏·鹦鹉洲",
            "content": "无人为叫祢平原，表祖粗人岂识文。鹤在鸡君怀月露，豹将虎变欠风云。凤凰池上才方酒，鹦鹉洲边已自坟。道大不容才是忌，渔阳挝断不堪闻。",
            "comment": ""
        },
        {
            "title": "秋宵辞",
            "content": "吾身如浮云，缥缈归无家。又如孤飞雁，不鸣跧蓼花。路傍多青草，无语阅岁华。野外亦有兰，抱香委泥沙。夫岂造物者，故欲孤此邪。",
            "comment": ""
        },
        {
            "title": "送江子恭三首",
            "content": "子到铅山我信州，笋舆轧又归休。数程细雨斜风路，一片落花啼鸟愁。何必便为阮籍哭，不来相伴赤松游。他年月日到蓬莱去，一粒金丹汝去不。",
            "comment": ""
        },
        {
            "title": "题胡运干别墅二首",
            "content": "闷来爱竹把花嫌，无事看山高捲帘。好鸟一声飞过檐，清风着力送银蟾。",
            "comment": ""
        },
        {
            "title": "送郑阳春",
            "content": "前身莫是郑安期，井灶重来迹已遗。涧底菖蒲无可採，共君细读汉时碑。",
            "comment": ""
        },
        {
            "title": "题友人夜光诗集",
            "content": "海底有明月，圆於明月轮。得之一寸光，可买万古春。石上栽花者，火中捞雪人。步行骑水牛，乃知无价珍。",
            "comment": ""
        },
        {
            "title": "落梅",
            "content": "终日听莺语，商量一树梅。看承花未了，排办雨将来。",
            "comment": ""
        },
        {
            "title": "题清虚堂",
            "content": "月移花影来窗外，风引松声到枕边。长剑舞余烹茗试，新诗吟就抱琴眠。酒醅初泼青螺髓，香篆常烧紫马鞭。九曲溪头冲佑观，清虚堂里有神仙。",
            "comment": ""
        },
        {
            "title": "梅花二首寄呈彭吏部",
            "content": "冰玉丰姿不可双，霜前雪后想凄凉。绝怜夜气浑如水，而况笛声堪断肠。以月照之偏自瘦，无人知处忽然香。从今桃李皆门士，谁道花中有孟尝。",
            "comment": ""
        },
        {
            "title": "赠明讲师二首",
            "content": "昔从师在月岩时，我过鹅湖即语离。每见孤鸿每生感，不曾一日不相思。",
            "comment": ""
        },
        {
            "title": "题笔架山积翠楼",
            "content": "万顷平田指掌间，松梢直上与檐干。云粘暮色月华湿，树颤秋声天籁寒。窗外好山千翡翠，屋头修竹万琅玕。楼中啸罢玉龙去，浩荡天风生羽翰。",
            "comment": ""
        },
        {
            "title": "赞历代天师·第三十一代讳时修字朝英",
            "content": "是个清都一散郎，凝神聚气炼丹阳。片云孤鹤无踪迹，半夜风寒万里霜。",
            "comment": ""
        },
        {
            "title": "紫溪偶成回文体",
            "content": "鹂黄并柳风飘絮，蝶粉粘花露浥香。离别恨深深院静，少年人去去途长。",
            "comment": ""
        },
        {
            "title": "行春辞九首",
            "content": "几日春功似有加，晓来万象尽排衙。群莺主管园林事，一雨巡行桃李花。",
            "comment": ""
        },
        {
            "title": "示如净讲主",
            "content": "浩浩春风泛碧梧，娟娟秋水照芙蕖。大师佛法无多子，居士身心本一如。",
            "comment": ""
        },
        {
            "title": "舟行",
            "content": "梢子欢呼御晓风，诗人亦自起推蓬。数来数去山都乱，忘却前峰与后峰。",
            "comment": ""
        },
        {
            "title": "快轩书怀",
            "content": "满树牡丹相次红，客来不放酒盃空。三分春色二分去，一处风光是处同。柳絮打残连夜雨，桃花飞落五更风。与君饮到如泥烂，我欲明朝杖屦东。",
            "comment": ""
        },
        {
            "title": "题黄庭经后",
            "content": "琴心玉文洞玄玄，金钮朱锦乃汝传。子能得之可长年，黄素镇赝完且坚。横理如发约两边，从有赤道如朱弦。文居其间走玄蚁，飞云相与为终始。大道甚夷非力使，无为自然有至理。谁能精专换骨髓，扫去俗尘不瑕秽。目中有神乃识真，白玉为轵装车轮，里以天上翠织成。仙人楼居俨长生，鸾鹤翔舞猿猱轻。子能宝之慎勿轻，室宫之中夜自明。上清真人杨与许，焚香清斋接神女。手作此书留下土，千年流传子为主。东方苍龙右白虎，四神严诃孰予侮。",
            "comment": ""
        },
        {
            "title": "梅窗",
            "content": "南窗屋数楹，一点阳和生。枝上雪妆瘦，墙头风作清。霜天酒自暖，月夜梦难成。何处人吹笛，黄昏送几声。",
            "comment": ""
        },
        {
            "title": "天籁堂",
            "content": "到此令人玉骨寒，四围紫翠玉回环。玲珑苍壁竹敲竹，重叠画屏山间山。猿笛晓闻冥漠外，松涛夜吼有无间。我将唤起陈知白，蜕却尘躯跨彩鸾。",
            "comment": ""
        },
        {
            "title": "三月芙蓉",
            "content": "岂论春夏及秋冬，事事皆由造化工。谁道一生无好运，何缘三月见芙蓉。骚人犹恐东风误，醉眼真疑芍药红。便是重阳开未晚，且传好意取欢容。",
            "comment": ""
        },
        {
            "title": "上清宫方丈后亭",
            "content": "三四声猿叫落月，六七竿竹呼起风。夜静无人知此味，还他方丈拙庵翁。",
            "comment": ""
        },
        {
            "title": "华阳吟三十首",
            "content": "饮金波数百钟，醉时仗剑指虚空。脚根戏蹑交乾斗，长啸一声天地红。",
            "comment": ""
        },
        {
            "title": "九曲新村市",
            "content": "落日移舟上碧滩，桃花林外见青山。耳边忽尔闻鸡犬，不遇刘郎不肯还。",
            "comment": ""
        },
        {
            "title": "易道录招饮五首",
            "content": "竹风不断凉如水，山雨无声细似尘。世事总归簪上雪，人生聊寄瓮头春。",
            "comment": ""
        },
        {
            "title": "晓醒追思夜来句四首",
            "content": "茆屋萧然诗满怀，一天风雪白皑皑。身如纸帐梅花梦，心似香炉柏子灰。",
            "comment": ""
        },
        {
            "title": "题鼓山超凡阁",
            "content": "轮与黄龙第一筹，于今不到洞宾羞。九重城里圣箭子，三百年来粪扫头。山月扶疎龛石冷，天风浩荡海槎浮。我来会得谦公意，竖起拳头向赵州。",
            "comment": ""
        },
        {
            "title": "题余府浮香亭",
            "content": "小亭低瞰小池边，日日春风醉管弦。盘礴好穷诗世界，登临疑是水神仙。玉萍掩映壶中月，锦鲤浮沉镜里天。芍药牡丹归去后，花开十丈藕如船。",
            "comment": ""
        },
        {
            "title": "伤春词寄紫元四首",
            "content": "幽人抱膝掩柴门，八九渔家烟水村。坐对青山两无语，春风春雨送黄昏。",
            "comment": ""
        },
        {
            "title": "早秋诸友真率相聚",
            "content": "白帝如今已有权，骄阳退壁渐凉天。兑支一霎风来享，供送三更月与眠。山水秋来浑是画，宾朋酒后总成仙。暗蛩弹镊知何处，远树长川忽眇锦。",
            "comment": ""
        },
        {
            "title": "希夷堂",
            "content": "道人久矣泯耳目，萧然自如脱羁束。朝随扶桑日头起，暮趁崑崙云脚伏。青牛过关今几年，此道分明在目前。昨夜琴心三叠后，一堂风冷月娟娟。",
            "comment": ""
        },
        {
            "title": "送张大师",
            "content": "自从汝离武夷来，险阻艰难历几回。江左旅中连值雨，春深路上滑成苔。乌啼花片落流水，风惨猿声啸古台。举眼四山如壁立，教君归去也心灰。",
            "comment": ""
        },
        {
            "title": "题三山天庆观三首",
            "content": "玉皇香案吏，金阙禁垣卿。宝罏烹日月，铁尺鞭雷霆。晓炼西山云，夜煎北斗星。城南告树精，吾家在瑶京。",
            "comment": ""
        },
        {
            "title": "赞历代天师·第八代讳迥字彦超",
            "content": "丹篆才书泣鬼神，年逾九十脱红尘。至今岩上结庐处，夜半凤凰栖绿筠。",
            "comment": ""
        },
        {
            "title": "有赠",
            "content": "云销蓬莱海接天，琪花瑶草簇春烟。三千年里桃初实，十二楼前月正圆。白日尘埃飞不到，青冥风露冷无眠。共君既饱胡麻饭，一棹归欤弱水船。",
            "comment": ""
        },
        {
            "title": "靖通菴",
            "content": "靖通菴外锁晴云，壁莹飞琼瓦叠鳞。野鸟无心一声晓，岩花有意四时春。凿开风月长生地，占断烟霞不老身。虚靖当年仙去后，不知丹诀付何人。",
            "comment": ""
        },
        {
            "title": "九曲櫂歌十首",
            "content": "万顷秋光无著处，满潭清水莹青铜。金鸡叫落山头月，淡淡寒烟飒飒风。",
            "comment": ""
        },
        {
            "title": "清贫轩",
            "content": "一味逍遥不管天，日高丈五尚闲眠。溪鱼村酒别般味，野蔌山肴不用钱。翁牖荜门关小迳，乾柴白米煮清泉。有时拄杖青松畔，便是人间快活仙。",
            "comment": ""
        },
        {
            "title": "赠相士岳鬼眼",
            "content": "眉峰肩井额陂陀，此相曾经鬼眼过。知有命存聊尔耳，谓无天定盍如何。十常九事未如意，一满三停属甚科。佛说我身周法界，恐君莫是烁迦罗。",
            "comment": ""
        },
        {
            "title": "演教堂",
            "content": "洞霄大涤扈神京，玉佩金璫会百灵。天柱一尖凌碧落，云关九锁叠苍屏。前峰后峰烟漠漠，东洞西洞风泠泠。见说坡仙诗墨在，约君同坐翠蛟亭。",
            "comment": ""
        },
        {
            "title": "雷怡真小隐送春",
            "content": "天不欲留春，东君暗归去，碧梧枝上看，潇潇风送雨。",
            "comment": ""
        },
        {
            "title": "易道录招饮五首",
            "content": "诗酒交游如骨肉，江湖聚散似云萍。已烦鹤唳供头盏，且借岚光作画屏。",
            "comment": ""
        },
        {
            "title": "七台山",
            "content": "六月泉声带雨寒，斜阳染出淡红山。白云无恙青枫老，不见龚刘振锡鐶。",
            "comment": ""
        },
        {
            "title": "闽中晓晴赏牡丹",
            "content": "晴窗冉冉飞尘喜，寒砚微微暖气神。唤醒东吴天外梦，化为南越海边春。",
            "comment": ""
        },
        {
            "title": "蒙谷",
            "content": "淡烟轻锁数株松，夜静潇潇古谷风。云掩草舒青洞绿，鸟衔花落碧岩红。神仙去后无金剑，仕宦来时有玉桐。未知此后谁人隐，寂寞南来几朵峰。",
            "comment": ""
        },
        {
            "title": "周唐辅仙居庄作",
            "content": "黄鹂声断桃花飞，一雨三日溪水肥。龙孙破地蝴蝶懒，梅子如豆糁青枝。东风吹转杨柳腰，村南村北杜鹃啼。稻针刺水鸥抱卵，双燕商量春欲归。蟾溪主人拆社瓮，百杯醉我烂如泥。翠麓轩壁凝古墨，一阕松窗伤春词。夜来饮到姮娥去，笙鹤响空人不知。露华烟华湿苍藓，朦胧沆瀣沾我衣，瀑布悬珠溅紫芝。山猿恐我呼杖屦，啼到日高太二时。庐山山下一回首，只是此生长别离。",
            "comment": ""
        },
        {
            "title": "送彭侍晨",
            "content": "铁髭鹘眼两颜酡，走遍江湖所得多。脚踏雷车朝帝极，手持斗柄戽天河。剑尖指处乾坤暗，丹篆书时鬼魅号。名满四方今老矣，请归玉府掌西曹。",
            "comment": ""
        },
        {
            "title": "翛然轩",
            "content": "不著人间一点尘，翛然一室貯幽人。清宵瓮下酒中圣，白昼笔头诗泣神。芳草惜锄怜绿净，落花慵扫爱红匀。棋声隔断华胥路，自把博山烧暮春。",
            "comment": ""
        },
        {
            "title": "舟中晚眺二首",
            "content": "不成无语立江滨，事事堪吟句句新。白鹭前身真钓叟，青山今日是诗人。",
            "comment": ""
        },
        {
            "title": "送别",
            "content": "十日九风雨，一春三别离。予嗟吟骨瘦，子亦坐诗痴。",
            "comment": ""
        },
        {
            "title": "栩菴力高士与同散步二首",
            "content": "功名不直一杯水，富贵於我如浮云。诗句清妍仍净远，游丝飞絮听缤纷。",
            "comment": ""
        },
        {
            "title": "山菴晓色",
            "content": "烛影夺明月，钟声撞晓云。甆盘余柏子，倾作一炉焚。",
            "comment": ""
        },
        {
            "title": "山歌三首",
            "content": "典钗卖钏买中秋，买得中秋醉又休。明日酒醒无米煮，儿啼妻怨甚来由。",
            "comment": ""
        },
        {
            "title": "七仙寺石履二首",
            "content": "古人参罢祖师禅，已证如如不动尊。想见脚根坚似铁，履鞋化石俨然存。",
            "comment": ""
        },
        {
            "title": "织机",
            "content": "天地山河作织机，百花如锦柳如丝。虚空白处做一疋，日月双梭天外飞。",
            "comment": ""
        },
        {
            "title": "题凝翠阁",
            "content": "日射新苔铸绿钱，山耸花屏草刺毡。剩把苔钱买风月，山屏低拥草毡眠。",
            "comment": ""
        },
        {
            "title": "妾薄命",
            "content": "妾居西北方，容貌亚冰雪。妾长嗟无媒，孤影对明月。头绾堕马髻，脚襯凌波袜。钗梁溜金凤，舞带蒙锦缬。颈瑳素玉圆，胸莹新酥滑。翠靥中蛾眉，瑶花嚲鸦发。腰袅柳丝轻，脸润桃花发。出郊乘紫骝，蔽目举青繖。不敢一回首，烟际暗愁结。谁家白面郎，志气何飘扬。使妾一过眼，吾肉燔如汤。自惟父母严，折花回倚墙。",
            "comment": ""
        },
        {
            "title": "即事君子堂五首",
            "content": "枝头尚有烂黄梅，次第荷花白者开。庭雀被人惊得惯，作群飞去又飞回。",
            "comment": ""
        },
        {
            "title": "明发石壁菴",
            "content": "有客东北来，翩然袖青蛇。掀髯石壁前，人间日已斜。前望罗浮山，千峰如排衙。鱼龙吹海水，洒雨行天涯。何处安期生，种枣大如瓜。见说蒲间中，尚有九节芽。后来葛稚川，亦得饭胡麻。自汲水帘洞，笑嚥黄金砂。海山冥古今，缥缈烟月赊。急呼南海神，采采扶桑花。我欲骑天风，去归五云家。整衣谒紫皇，及此鬓未华。嗟彼红尘人，还如兔在罝。胡不学飞仙，白日升九霞。",
            "comment": ""
        },
        {
            "title": "玉艳亭即事五首",
            "content": "黄鸟新声变，青山霁色妍。预为寒食地，晴放海棠天。",
            "comment": ""
        },
        {
            "title": "山居五首",
            "content": "松竹成林云气深，洞门风冷绿苔阴。落花飞尽青山在，幽鸟声中野客心。",
            "comment": ""
        },
        {
            "title": "湘法遇雨",
            "content": "骚人载酒泛潇湘，预约寒鸥立岸旁。雨点斲蓬休作梗，浪声与枕始相忘。",
            "comment": ""
        },
        {
            "title": "许天游见过",
            "content": "蝉外西风风外叶，雁边落日日边云。诗仙世界无疆场，一片青山共子分。",
            "comment": ""
        },
        {
            "title": "赞历代天师·第三十二代讳守真字遵一",
            "content": "鹤颈龟腮骨已仙，星坛长啸诵琼篇。自从阙下归仙后，一枕清风几万年。",
            "comment": ""
        },
        {
            "title": "卧病",
            "content": "故故抽身入翠微，头昏背痛便相随。只今得病缘身有，待我无身更病谁。天际寒云糊远岫，松梢归鹤客枯枝。青灯独照黄昏影，且自扶头强赋诗。",
            "comment": ""
        },
        {
            "title": "许旌阳故宅",
            "content": "诗多唐代刻，柏尚晋时青。想得真君剑，犹余蛟血腥。",
            "comment": ""
        },
        {
            "title": "西林入室歌",
            "content": "有一明珠光烁烁，照破三千大千国。观音菩萨正定心，释迦如来大圆觉。或如春色媚山河，或似秋光爽岩壑。亦名九转大还丹，谓之长生不死药。步步华严妙宫殿，重重弥勒宝楼阁。墙壁瓦砾相浑融，水鸟树林共寥廓。缺唇石女驾土牛，跛脚木人骑纸鹤。三业三毒云去来，六根六尘月绰约。所以然者本体空，谁言何似当初莫。此珠价大实难酬，不许巧锥妄穿凿。若要秘密大总持，只於寂灭中摸索。几多衲子听蛰雷，几个道人藏尺蠖。茫茫尽向珠外求，不知先天那一着。何须重注脚注脚，也不恶好呵兄弟。杜宇声随晓雨啼，海棠夜听东风落。",
            "comment": ""
        },
        {
            "title": "赠知宫王南纪洞章歌",
            "content": "黄道珠躔阙一点，方寸无人洞门掩。桑田未变海水减，琪树开花绿苒苒。小有瑶章落龙虎，月坛香冷宫谁主。真人颺下神霄鸾，天驺惨惨归紫府。千山万山锁青烟，三树两树啼断猿。风飞杨花三月寒，人在城门烟水村。生而神灵长威武，笑携一卷黄庭去。坐断琳宫主展粥，星弁霞裙满堂庑。四海横香航烛人，肘行膝步灵如云。爱河翻波渺无际，花生铁柱酆都春。把握阴阳一呼吸，长啸一声鬼神泣。仗剑唤雨轻撼环，化篆召雷略举笔。当年檄赴内道场，黄麻紫墨星争光。归来百庆喜具举，规模轮奂重铺张。翻思龙汉元年事，撞破混元识行李。满鼎铅霜火燄飞，绿颜雪齿君知否。",
            "comment": "【注释】原注：古熙策云南飞，庚伏正禅，晴槐无熏，新蜩噪晚，止锡琳宫。仰维宫宰真人江山态度，风月襟怀，神仙中人，不易得也。尝摭群仙家谱旧矣，王祺则老聃之蕲者高弟也，王楠则蒙庄之函苏通契也；郁单无量天则王雍御雷笈，梵监须延天则王绍识运历。鲁人王硕炼玉云丹於浮雍山，秦人王乔炼九神丹於天华洞。其后王长、王敏出於汉晋，王茂、王载卿出於魏唐。近世云鹤子作《三一灵篇》，烟松子作《金丹枢要》，逍遥子作《还丹结集》，清虚子和《丹道指迷》，皆其族人也。其门天人隐显，殆莫一二。且云丹山之凤必生鸑鷟，赤泽之马必生麒麟。有如仙裔绳绳，名仙至人层见鳞出，千百岁下挺生真人。坐董洞天，星弁左右。葆毓天粹，扶剔幽奥。咀太元之精，採真一之气。其治心也如镜原作苑，据武夷集、明钞本、刘本、乾隆本改内像，其应世也如水中月。休功丕德，光前绝后。当世道俗曳手俯额，目争视，手争指，莫不曰其道如是，其德如是。乃作洞章以歌之，歌曰：松竹潇潇生泠风，白鹤一去草庐空。"
        },
        {
            "title": "五夜",
            "content": "五夜风吹露，林间鸟唤群。钟声和月落，惊起四山云。",
            "comment": ""
        },
        {
            "title": "六铢五首",
            "content": "我醉辄指麾，莫向太帝说。要炼五彩石，去补西天缺。",
            "comment": ""
        },
        {
            "title": "云游歌",
            "content": "尝记得洞庭一夜雨，无蓑无笠处。偎傍茅檐待天明，村翁不许檐头住。又记得武林七日雪，衣衫破又裂。不是白玉蟾，教他冻得皮迸血，只是寒彻骨。又记得江东夏热时，路上石头如火热，教我何处歇。无扇可摇风，赤脚走不辍。又记得青城秋月夜，独目松阴下，步虚一阕罢，口与心说话。寒烟漠漠万籁静，彼时到山方撮乍。又记得潇湘些小风，吹转华胥梦，衔山日正红。一声老鸦鸣，鸦鸣过耳寻无踪。这些子欢喜，消息与谁通。又记得淮西兵马起，枯骨排数里。欲餐又无粮，欲渴又无水。又记得一年到村落，瘟黄正作恶。人来请符水，无处堪摸索。神将也显灵，乱把鬼神捉。又记得北邙山下行，古墓秋草生，纸钱雨未干。白杨风潇潇，荒台月盈盈。一夜鬼神哭不止，赖得度人一卷经。又记得通衢展手处，千家说惭愧，万家说调数。倚门眼看鼻，频频道且过。满面着尽笑，喝骂叫吾去又记得入堂求挂搭，嫌我太蓝缕。直堂与单位，知堂言不合。未得两日间，街头行得匝。复入悲田院，乞儿相混杂。又记得几年霜天卧荒草，几夜月自绝倒。几日淋漓雨，古庙之中独自坐。受尽寒，忍尽饥，未见些子禅，未见些子道。贤哉翠虚翁，一见便怜我。说一句痛处针便住，教我行持片饷间骨毛寒。心花结成一粒红，渠言只此是金丹。万卷经，总是闲。道人千万个，岂识真常道。这些无跷蹊，不用暗旗号。也是难，八十老翁咬铁盘，也是易，一下新竹刀又利。说与君云游今几春，蓬头赤毵瑉，那肯教人识。",
            "comment": ""
        },
        {
            "title": "栩菴以冰字韵求大风诗口占",
            "content": "山高万籁作秋声，六月胡床冷似冰。浩浩拍窗人不寐，飕飕到枕梦难成。掀开云幕飞苍絮，推出蟾轮碾素璚。幸有许多闲气力，何如吹我上瑶京。",
            "comment": ""
        },
        {
            "title": "赠蓬壶丁高士琴",
            "content": "瓠巴骑鲸上天去，伯牙成连亦千古。浅世断无钟子期，弦中妙意为谁举。春风春雨满潇湘，人在蓬窗闭竹房。竹里鹃啼喉舌冷，花间莺宿梦魂香。客从漓沅下衡岳，满怀诗愁无处着。请君拂去水晶尘，瀹茗一了抚然作。道人问予若为情，伊弦凄兮余莫听。一春十病九困酒，三月都无二日晴。俛首沉吟声一曲，吟扭一罢撚拨续。初如雪泉嗽鸣玉，已转忽如雨簌簌。於中亦有蟏蛸鸣，倏忽变作冷猿声。始疑荆轲渡易水，乃是湘妃夜涕零。昔从抚断南风了，羑里幽人始能晓。可叹坛中苦杏花，山高水寒即声杳。道人此意非人间，笑咏洞章锵佩环。能令风舞下丹汉，云里大地垂头看。世间鸡虫互得失，只好牧羊坐花石。何为儿女谩昵昵，候虫时鸣徒戚戚。输君朝朝在翠微，鹤已睡去人不知。笑思古今一俯仰，弹到千山月落时。君知否，梧桐枝上双燕语，尽将万事等风絮。琴中日月何翛闲，肯使事逐孤鸿度。",
            "comment": ""
        },
        {
            "title": "题光孝观",
            "content": "偶然骑鹤去游仙，来访泉山古洞天。一剑当空又飞去，碧潭惊起老龙眠。",
            "comment": ""
        },
        {
            "title": "九曲杂咏",
            "content": "流水光中飞落叶，白云影里噪幽禽。人间几度曾孙老，只有青山无古今。",
            "comment": ""
        },
        {
            "title": "秋日有怀",
            "content": "一点秋光寄画图，秋来吟鬓似枫疎。晴烟染树看何足，缺月梳云状不如。暑退凉生蝉有语，水长天远雁无书。此心直欲鹏南举，不学蜘蛛结网居。",
            "comment": ""
        },
        {
            "title": "六铢五首",
            "content": "我着紫绮裘，俯视蓬莱洲。手把八空气，纵身云中游。",
            "comment": ""
        },
        {
            "title": "润夫饭僧景泰相款信宿告归",
            "content": "梦中也学云峰路，未老来游蒲涧山。无数老僧闲道士，笑人骑马出松关。",
            "comment": ""
        },
        {
            "title": "题桐柏观",
            "content": "仙翁夜来扣林壑，约我明朝过南岳。石坛对坐话松风，鹤唳一声山月落。",
            "comment": ""
        },
        {
            "title": "秋宵辞",
            "content": "此身非我有，在世聊尔为。於此傥有得，夫复何所悲。遂将郁抑怀，写作悽苦辞。如彼深闺妇，暗起鸳鸯思。苍苍亦有耳，此情知不知。",
            "comment": ""
        },
        {
            "title": "述古",
            "content": "河水一镜清，中有骊龙舞。波心呈宝图，始脉造化祖。燧人钻炎凉，炎帝饵甘苦。身披獝狨衣，口服觳觫乳。此时至尊者，帝阶三尺士。嬴政筑阿房，籛铿才伛偻。",
            "comment": ""
        },
        {
            "title": "易水辞",
            "content": "天为燕丹畜赵高，风鸣易水止荆轲。不令刘季身秦怨，却速吴陈此水过。秦王环柱刘光急，尺八匕首手死执。伊独徙木信市人，殿下钤奴嬴得立。",
            "comment": ""
        },
        {
            "title": "送江子恭三首",
            "content": "我欲杨村结草庐，不知踪迹又江湖。回观咫尺如天远，自别丰标仅月余。忽一二时思故旧，整千百里望音书。忆君不忍忘怀处，一片青云点太虚。",
            "comment": ""
        },
        {
            "title": "琵琶行",
            "content": "长江浩浩送千古，江流不断鱼龙舞。芦花荻花愁暮云，天风吹我客湓浦。移舟回首思故人，凄然一登琵琶亭。琵琶亭上秦天远，琵琶亭下楚江横。呜呼我祖唐少传，兜率天中已归去。客来倚棹问渔翁，香山居士今何处。冰魂雪魄挽不回，涛山浪屋空崔嵬。樯乌惊起水鸥睡，绕船明月夜徘徊。谪官江左秋风惨，江上黄昏月黯黯。那堪送客闻琵琶，况对怨女不伤感。洛阳城外虾撁陵，下有甲妓何娉婷。花落色衰婚舶客，独守孤舟伴月明。手抚琵琶意呜唈，挑拢撚抹缓复急。大弦哀哀小弦悲，孤舟嫠妇岂不泣。霓裳才歇六么鸣，四弦尽作裂帛声。碧落黄泉两凄苦，幽愁暗恨不堪听。凛如猿咽梧桐晚，款若莺啼春昼暖。鹍弦转处如胡笳，宫调弹时若羌管。江州司马一断肠，灯前老泪如雨滂。老妇低眉娇滴滴，琵琶掩面罗衣香。初弹如珠后如缕，一声两声落花雨。诉尽平生云雨生，尽是春花秋月语。罗衣揾泪向人啼，妾是秦楼浪子妻。流落烟尘归未得，青楼昔在洛阳西。今嫁商人岂妾意，一曲萧骚夜无寐。秋风吹破居士心。琵琶声声堕珠泪。居士左迁郁小邦，鼎鼐志愿犹未降。闻其曲声见其语，万斛愁肠如秋江。江花江草庐山下，春江花朝秋月夜。江风飕飕江水寒，不见长安十年话。当时风月亦有情，为伊翻作琵琶行。居士悲乐似此妇，此妇激发居士情。居士还朝此妇死，琵琶古声今已矣。邦人江上建此亭，古往今来亭下水。柿叶翻红枫叶黄，荒烟压蓬月堕樯。星霜磨老香山句，香山骨冷今如霜。亭空江阔情何极，一思古人一叹息。两岸横芦今画楼，山水窟中安乐国。江国凄凉人自悉，香山一去三百秋。长江不管愁人恨，泪与江波不宽余流。九江风月嗟无主，孤月依然几今古。江头愁绝到三更，琵琶不作亦凄苦。我来适是九世孙，思贤怀古独销魂。悲风如舞琵琶调，哀鸟如歌琵琶弦。古人去去不复返，孤亭寂寂寒江远。琵琶无声万艇横，留得庐山遮醉眼。",
            "comment": ""
        },
        {
            "title": "快活歌二首",
            "content": "诚哉一得即永得。大都要藉周天火，十月圣胎方始圆。虽结丹头终耗失，要须火候始凝坚。动静存亡宜沐浴，吉凶进退贵抽添。火力绵绵九转后，药物始可成胎仙。一时八刻一周天，十二时辰准一年。每自一阳交媾后，功夫炼到六纯乾。精神来往如潮候，气血盈虚似月魂。一毂从来三十幅，妙处都由前后弦。专气致柔为至仁，礼义智信融为仁。真土归位为至真，水火金木俱浑全。精水神火与意土，炼使魂魄归其根。先天一气今常存，散在万物与人身。花自春风鸟自啼，岂知造物天为春。百姓日用而不知，气入四肢徒凋残。松竹虚心受气足，凌霜傲雪长年青。况人元神本不死，此气即是黄芽铅。老松可少病可健，散者可聚促可延。心入虚无行火候，内景内象壶中天。须知一尘一蓬莱，与走一叶一偓佺。神芝一生甘露降，龟蛇千古常相缠。一朝雷电撼山川，一之则日万则烟。日中自有金乌飞，夜夜三更入广寒。子子孙孙千百亿，炉鼎鸡犬皆登天。大道三十有二传，传到天台有悟真。四传复至白玉蟾，眼空四海嗟无人。偶遇太平兴国宫，白发道士其姓陈。半生立志学铅汞，万水千山徒苦辛。一朝邂逅庐山下，摆手笑出人间尘。翠阁对床风雨夜，授以丹法使还元。人生何似一杯酒，人生何似一盏灯。蓬莱方丈在何处，青云白鹤欲归去。快活快活真快活，为君说此末后句。末后一句亲分付，普为天下学仙者，晓然指出蓬莱路。破衲虽破破复补，身中自有长生宝。柱杖奚用岩头藤，草鞋不用田中藁。或狂走，或兀坐，或端坐，或仰卧。时人但道我风颠，我本不颠谁识我。热时只饮华池雪，寒时独向丹中火。饥时爱喫黑龙肝，渴时贪吸青龙脑。绛宫新发牡丹花，灵台初生薏苡草。却笑颜回不为夭，又道彭铿未是老。一盏中黄酒更甜，千篇内景诗尤好。没弦琴儿不用弹，无腔曲子无人和。朝朝暮暮打憨痴，且无一点闲烦恼。尸解飞升总是闲，死生生死无不可。随缘且喫人间饭，不用缫蚕不种稻。寒霜冻雪未为寒，朝饥暮馁禁得饿。天上想有仙官名，人间不爱真人号。跨虎金翁是铅兄，乘龙姹女为汞嫂。泥丸宫里有黄婆，解把婴儿自怀抱。神关气关与心关，三关一簇都穿过。六贼心如火正焚，三尸胆似天来大。不动干戈只霎时，破除金刚自搜逻。一齐缚向火炉边，碎为微尘谁斩挫。而今且喜一粒红，已觉丁公婚老媪。当初不信翠虚翁，岂到如今脱关锁。叶苗正嫩採归来，猛火炼之成紫磨。思量从前早是早，翠虚翁已难寻讨。我今不见张平叔，便把悟真篇骂倒。从前何知古圣心，慈悲反起儿孙祸。世人若要炼金丹，只去身中求药草。十月工夫慢慢行，只愁火候无人道。但知进退与抽添，七返九还都性燥。溪山鱼鸟恁逍遥，风月林泉供笑傲。蓬头垢衣天下行，三千功满归逢岛。或居朝市或居山，或时呵呵自绝倒。云满千山何处寻，我在市廛谁识我。",
            "comment": ""
        },
        {
            "title": "赠方壶高士",
            "content": "蓬莱三山压弱水，鸟飞不尽五云起。紫麟晓舞丹丘云，白鹿夜啮黄芽蘂。浩浩神风碧无涯，长空粘水三千里。中有一洞名方壶，玉颜仙翁不知几。上帝赐以英琼瑶，缝芝缉槲佩兰芷。戏吹云和下朱尘，还炼五云长不死。丹砂益驻长虹容，玉石弗砺愈白齿。醉飞罡步蹑星辰，时把葫芦梏鬼神。早曾探出天地根，寸田尺宅安崑崙。安知我即刘晨孙，不复更觅桃花源。或者即是刘戽身，岂复别寻会仙村。一闭目顷游六合，坐里汗漫诣浑沦。何必裹粮圆峤外，宁又远泛阆风津。云屏烟障只笑傲，烟猿露鹤与相亲。君不见刚风浩气截碧流，上严天关九屏恶，俯视万方万聚落。丝长岁月能几时。米大功名安用为。不将世界寄一粟，便请芥子纳须弥。初从螺江问草屧，已判此身轻似叶。及其流湘过衡岳，一笑江山阔如楪。如今坐断烟霞窝，已诵东皇太乙歌。不作竹宫桂馆梦，奈此四海黄冠何。夜来坐我酌桂醁，不敢起舞宝云曲。何年踏踏去方壶，我欲骑风后相逐。",
            "comment": ""
        },
        {
            "title": "清听堂",
            "content": "白龙过涧玉琮琤，涧外松声击戛鸣。烟锁檐牙春二月，月移帘额夜三更。琴弹白雪阳春调，曲转高山流水声。清听堂中杳无梦，我将乘兴跨长鲸。",
            "comment": ""
        },
        {
            "title": "玉壶昨起",
            "content": "白云深处学陈抟，一枕清风天地宽。月色似催人起早，泉声不放客眠安。甫能蝴蝶登天去，又被杜鹃惊梦残。开眼半窗红日烂，直疑道士夜烧丹。",
            "comment": ""
        },
        {
            "title": "舟行适兴",
            "content": "天知一舸过扶胥，排办千山作画图。暮霭催诗归彩笔，秋光入酒透冰壶。篙头点水月破碎，云脚行天星有无。岸柳江枫共招手，西风吹我出贲隅。",
            "comment": ""
        },
        {
            "title": "秋宵辞",
            "content": "仰观银河月，千林散寒光。佳人今何之，远在天一方。秋声酸我鼻，秋色断我肠。夜深倚西风，清泪如雨滂。世有千里马，可怜无王良。",
            "comment": ""
        },
        {
            "title": "南湖",
            "content": "已拾诗盈箧，犹如酒满船。湖光清似镜，俯仰两青天。",
            "comment": ""
        },
        {
            "title": "题武夷五首",
            "content": "芳草暗分流水绿，老松刚借远山青。独拈铁笛溪头立，吹与洞中仙子听。",
            "comment": ""
        },
        {
            "title": "戏作墨竹二本赠鹤林因为之赞",
            "content": "一枝嫩绿，数叶老苍。夜半月明，清露瀼瀼。",
            "comment": ""
        },
        {
            "title": "赠诗仙",
            "content": "学诗有似学仙难，炼句难於学炼丹。换骨脱胎君有诀，炷香特特扣诗坛。",
            "comment": ""
        },
        {
            "title": "永州花月楼",
            "content": "春风夜飞招月檄，檄月司花月供职。月落千娇百媚丛，诸花为月妍为容。楼东月照楼西皎，楼西月向楼东笑。月与花戏天中流，花与月浴江中浮。月皆不管春风怒，花为月歌为月舞。舞者媚绿歌娇红，争怜妒宠惊春风。出有入无多变异，花竟不晓月之意。江花恼天天花愁，东楼月掩西楼羞。花亦自睡花自醉，月倦欲归归未至。却缘晓钟呼月回，月回花醒花不知。",
            "comment": ""
        },
        {
            "title": "首夏三首",
            "content": "懒中倍觉我神清，烦恼如今叶似轻。青士庭前销昼暑，苍官枕上送秋声。",
            "comment": ""
        },
        {
            "title": "六铢五首",
            "content": "人间百春秋，天上一昼夜。六丁驱日轮，长过咸池下。",
            "comment": ""
        },
        {
            "title": "题迎仙堂",
            "content": "昔日寻师到海涯，手中常袖一青蛇。随身风月长为伴，到处溪山总是家。玉笥岩前曾结草，金华洞里独餐霞。有人问我长生事，默默无言指落花。",
            "comment": ""
        },
        {
            "title": "题华严寺",
            "content": "匹马追风访地灵，山衔夕照鸟飞惊。裴休虽是参黄檗，韩愈何曾嗣哲兄。竖拂拈槌吾不会，篇诗斗酒过平生。侬家自有修行处，夜夜丹炉炼月明。",
            "comment": ""
        },
        {
            "title": "天师侍晨追封妙济真人林灵素像赞",
            "content": "大宋天师林侍晨，飞罡蹑纪召风霆。四十五年人事足，中秋归去月三更。",
            "comment": ""
        },
        {
            "title": "见浙翁琰禅师",
            "content": "谓师有道国人皆，何必文殊更五台。棒喝交驰聊复尔，离微不犯亦奇哉。且言风动还幡动，莫问船来与陆来。不道相逢不相识，尽教寒拾笑咍咍。",
            "comment": ""
        },
        {
            "title": "曲肱诗二十首",
            "content": "玉府官僚无甚人，上皇怜我最辛勤。忽然诏下催归去，猿叫万山空白雪。",
            "comment": ""
        },
        {
            "title": "少年行",
            "content": "寸心铁石壮，一面冰霜寒。落叶鬼神哭，出言风雨翻。气呵泰山倒，眼吸沧海乾。怒立大鹏背，醉冲九虎关。飘然乘云气，俯首视世寰。散发抱素月，天人咸仰观。",
            "comment": ""
        },
        {
            "title": "寄王察院三首",
            "content": "恩怨荣污总不知，片云只鹤久相期。驱磨花月三千界，断送风波十二时。",
            "comment": ""
        },
        {
            "title": "晓巡北圃七绝",
            "content": "蜂蝶如知春欲归，雨余莺亦缕金衣。东风尽把杨花剪，吹作满城轻雪飞。",
            "comment": ""
        },
        {
            "title": "见鹤吟",
            "content": "纸上画仙挂古壁，朝朝暮暮被烟熏。泥塑钟离木雕木，不见元皇大道君。近来尘世无丹诀，哑口道人俱不说。武夷散人不辱仙，只图一日三碗雪。白鹤白鹤何方来，丹墀绛阙几时开。空中莫作嘹唳声，片云冷风何快哉。鹤作鹤时我无耳，鹤振羽时我无眼。蓬莱只是半步许，一生且做老担板。",
            "comment": "【注释】武夷集注：午吟三华院，忽有仙鹤十二只，玄裳缟衣，飞鸣盘舞於其上。因作《见鹤吟》呈倪梅窗、芦副宫。时七月二十三日也。"
        },
        {
            "title": "咏雪",
            "content": "青女怀中酿雪方，雪儿为麯露为浆。一朝雪熟飞廉醉，酘得东风一夜狂。",
            "comment": ""
        },
        {
            "title": "醉作观音像仍为书赞三首",
            "content": "花红柳绿菩提相，燕语莺啼般若宗。更去补陀山上觅，云涛烟浪捲天风。",
            "comment": ""
        },
        {
            "title": "许紫沖求真容赞",
            "content": "虎已伏，龙已降，猕猴不复窥六窗。万籁无声秋夜静，一轮明月照西江。",
            "comment": ""
        },
        {
            "title": "心竟恁地歌",
            "content": "我生不信有神仙，亦不知有大罗天。那堪见人说蓬莱，掩面却笑渠风颠。七返还丹多不实，往往将谓人虚传。世传神仙能飞升，又道不死延万年。肉既无翅必坠地，人无百岁安可延。满眼且见生死俱，死生生死相循旋。翠虚真人与我言，他所见识大不然。恐人缘浅赋分薄，自无寿命归黄泉。人身只有三般物，精神与气常保全。其精不是交感精，廼是玉皇口中涎。其气即非呼吸气，乃知却是太素烟。其神即非思虑神，可与元始相比肩。我闻其言我亦怖，且怖且疑且擎拳。但知即日动止间，一物相处常团圆。此物根蒂乃精气，精气恐是身中填。岂知此精此神气，根於父母未生前。三者未常相返离，结为一块太无边。人之生死空自尔，此物湛寂何伤焉。吾将矍然以自思，老者必不虚其言。是我将有可爱业，渠必以此示言诠。开禧元年中秋夜，焚香跪地口相传。朅尔行持三两日，天地日月软如绵。忽然嚼得虚空破，始知钟吕皆参玄。吾之少年早留心，必不至此犹尘缘。且念八百与三千，云鹤相将来翩翩。",
            "comment": ""
        },
        {
            "title": "江楼夜话",
            "content": "江雾秋楼白，灯花夜雨青。九天无一梦，此道付晨星。",
            "comment": ""
        },
        {
            "title": "首夏三首",
            "content": "日与浮云相往还，落花啼鸟总相关。初无东观北门梦，只在西山南浦间。",
            "comment": ""
        },
        {
            "title": "秋宵辞",
            "content": "月华明如许，秋色清可掬。小立西湖道，瀰漫芰荷绿。人生真是梦，造物不可覆。英雄受凄凉，娇騃饱粱肉。湖山却是知，对人长青目。",
            "comment": ""
        },
        {
            "title": "南岳九真歌题寿宁冲和阁",
            "content": "笑携魏王大瓠落，往观洞庭张帝乐。醉骑八风访广漠，九天之上无南岳。我寻九贡诮冥寞，乱云深中涌楼阁。玉帝苦诏陈兴明，双童前吹紫鸾笙。尹君道全骖后尘，先殿后卫森火铃。皓首惠度其姓陈，却立虹桥叫霜鹰。施友粲然索天笑，露冷松寒月华皎。无人为呼张法要，万山猿啼夜虎啸。张复有若如珍少，炼得身形成鹤瘦。我今只忆徐灵期，嗽炼华池灌玉芝。天柱峰头凤邓郁，旦旦黄芽饲白龟。玉仙灵舆昔无期，想跨九凤衣羽衣。香火在帝去已久，玉笥亦九门亦九。坛上仙翁何仙良，为问渺茫再来否。朝粤暮梧傥可到，泠然来此同楼居。",
            "comment": ""
        },
        {
            "title": "山中忆鹤林",
            "content": "白云兮孤飞，雁向北兮燕南枝。青山兮方叠，望美人兮天一涯。",
            "comment": ""
        },
        {
            "title": "暮云辞",
            "content": "云行太虚中，薄暮何冥冥。仰望青松梢，上有白雪翎。千岸舞落叶，万树罗翠屏。流水咽寒涧，湛露濡香蘅。幽人一回首，家世渺浮萍。蓬莱在何许，绛阙邈太清。青鸟杳不来，白云去玉京。夫我何悽其，怅哉此幻形。注目玉霄峰，青猿一声声。",
            "comment": ""
        },
        {
            "title": "怡斋",
            "content": "逸士幽居松竹林，小堂偃枕北山阴。夜深冷月寒蓬户，晓起清风爽楮衾。把剑更餐盃内酒，收书动破壁头琴。自从一见羲皇面，千古谁知养浩心。",
            "comment": ""
        },
        {
            "title": "竹园三首",
            "content": "自笑园丁职事新，一春风雨为供申。笋如滕薛皆争长，瓜似朱陈已结亲。",
            "comment": ""
        },
        {
            "title": "徐仙",
            "content": "採樵有遇才三日，归路还家已十年。自古得仙非苦节，此坑安得号黄莲。",
            "comment": ""
        },
        {
            "title": "谒鹅湖大义禅师",
            "content": "古塔寒龛几岁华，粥鱼斋鼓响岩丫。满湖春水浸明月，一带晚山横彩霞。石鹿至今空卧草，金鹅终不再衔花。寥寥此意无人委，欲界无禅果是耶。",
            "comment": ""
        },
        {
            "title": "扇",
            "content": "怀袖相忘去不能，也知轻薄恶蚊蝇。南风虽汝持权柄，只恐秋风见汝憎。",
            "comment": ""
        },
        {
            "title": "秋宵辞",
            "content": "秋色何凄凄，奈此可怜宵。银河望不极，万籁凉萧萧。云花远缥缈，月影寒寂寥。一雁蹲沧洲，群萤飞断桥。仰盼苍松枝，黯然不自聊。",
            "comment": ""
        },
        {
            "title": "假山",
            "content": "一林幽竹几时栽，怪石花砖砌绿苔。羽客游岩乘雨至，仙翁採药破云来。天台犹在眉毛耸，雁荡依然眼睫开。昨夜摘珠人报道，海中失却小蓬莱。",
            "comment": ""
        },
        {
            "title": "送谈执权张南显归广州",
            "content": "送谈执权张南显归广州七月送我东南道，八月送我西南道。西南江沙黄茫茫，东南海水白浩浩。海水飞作潮头来，潮头卷取潮舌回。江沙一望渺千里，千里亦此一江水。水外青山山外云，云边苍树树边村。村有酒酤酤不得，小船寂寞愁黄昏。大丈夫，不拘此，无酒便如何，有酒亦乐只。为问东南海水西南江，如何滔浮独未降。岂不亦笑老先生，有如此水亦迷邦。君但归，归去好，人生有情为情恼。明朝轻舟当径度，不须回首端州路。",
            "comment": ""
        },
        {
            "title": "即事君子堂五首",
            "content": "招风竹下凉生扇，弄水荷边香满衫。自拾落花揩面汗，唤将红白酒相搀。",
            "comment": ""
        },
        {
            "title": "徐道士水墨屏四首",
            "content": "人远看来短，山遥淡欲无。水边渔舍密，天际客帆孤。",
            "comment": ""
        },
        {
            "title": "行春辞九首",
            "content": "一斗百篇诚有之，无人知我只春知。吟逢蝴蝶即庄子，醉见海棠真贵妃。",
            "comment": ""
        },
        {
            "title": "送林古虚归闽",
            "content": "名落江湖二十春，江湖那个是知音。于今拄杖挑明月，云满千山何处寻。",
            "comment": ""
        },
        {
            "title": "幽兴",
            "content": "一春病酒废登临，风搅石楠花满林。山色有无烟聚散，溪光动静鸭浮沉。",
            "comment": ""
        },
        {
            "title": "闲吟三首",
            "content": "回首乌啼夜，伤心月满楼。真成花命薄，不及柳风流。",
            "comment": ""
        },
        {
            "title": "凝翠",
            "content": "香穟飞紫烟，茗花涌白雪。坐对松竹林，已换尘俗骨。前山多翠色，凝然暮欲滴。凭栏拍掌呼，天外鹤来一。",
            "comment": ""
        },
        {
            "title": "赠崧菴造墨",
            "content": "水铢胶法仙而黠，万杵玎璫肩欲脱。龙尾磨开紫玉腴，鼠须点动青霓活。油然作云升太清，沛然下雨惊四溟。何当点开众生眼，大千世界常光明。",
            "comment": ""
        },
        {
            "title": "武昌怀古十咏·西塞",
            "content": "落尽桃花水满湖，西山西塞长新蒲。斜风细雨今如许，青笠绿蓑谁又无。圣主龙飞邦有道，醉仙睡到日高梧。何时尧舜无巢许，我也人乎粘壁枯。",
            "comment": ""
        },
        {
            "title": "为禅悟剪发偈",
            "content": "一毛头上一如来，一一如来鼻孔开。把得这般刀在手，剪教断了唤教回。",
            "comment": ""
        },
        {
            "title": "晓巡北圃七绝",
            "content": "雨余花点满红桥，柳雪粘泥夜不消。晓雾忽无还忽有，春山如近又如遥。",
            "comment": ""
        },
        {
            "title": "景泰山送友人",
            "content": "白云影里话三生，起坐相从夜共行。谊与云天高也薄，道於泰华重邪轻。酒非贪饮惟知己，诗不求工贵适情。但使忘年成莫逆，何须肉袒负渠荆。",
            "comment": ""
        },
        {
            "title": "曲肱诗二十首",
            "content": "说与清风明月知，扬州有鹤未能骑。夜来五凤楼前看，天上白云空自飞。",
            "comment": ""
        },
        {
            "title": "题客省",
            "content": "炼就红铅不计斤，五湖四海十余春。今朝杖屦庐山下，雨笠烟蓑一个身。",
            "comment": ""
        },
        {
            "title": "木犀",
            "content": "雨送炎官印，风宣白帝麻。欲知秋面目，细看木犀花。",
            "comment": ""
        },
        {
            "title": "夏五即事二首",
            "content": "晓来掠面更东风，过尽溪山属祝融。杨柳引教荷芰绿，海棠让与石榴红。稻针刺水连青亩，麦浪翻云涨碧空。我有浮瓜沉李约，诸君同上紫霄峰。",
            "comment": ""
        },
        {
            "title": "櫂歌九章寄彭鹤林",
            "content": "波心採莲女，流花近吾船。移船入芦荻，吹笛下晴川。",
            "comment": ""
        },
        {
            "title": "赠蓝琴士三首",
            "content": "江湖见说老蓝公，今日相逢在玉隆。竹样精神梅样骨，况君梅竹在胸中。",
            "comment": ""
        },
        {
            "title": "五更解酲梅竹之间徘体",
            "content": "宿鸟能传语，残风且点心。山情怜澹坐，月色笑孤斟。惊我梅花睡，闻他竹叶吟。清归无所得，得句贵如金。",
            "comment": ""
        },
        {
            "title": "櫂歌九章寄彭鹤林",
            "content": "青山衔落日，白杨吐悲风。欲觅玄真子，沧州云濛濛。",
            "comment": ""
        },
        {
            "title": "虱",
            "content": "裤里无供给，褌头尽受降。赐之汤沐罢，投置不毛邦。",
            "comment": ""
        },
        {
            "title": "食生菜",
            "content": "残风剩雨放春晴，久醉欲醒何由醒。枕上扶头更解酲，五官六吏皆失宁。满园莴苣间蔓青，火急掣铃呼庖丁。细脍雨叶缕风茎，酢红姜紫银盐明，豆麻膏和使成。食如辣玉兼甜冰，毛骨洒洒心泠泠。",
            "comment": ""
        },
        {
            "title": "述翠虚真人安乐法",
            "content": "收歛神光少默兢，顶门一路聚云烟。且升阳火烹金鼎，却降灵泉灌玉田。交结只於牛渚外，分明正在鹊桥边。功夫九九数六六，此是人间安乐仙。",
            "comment": ""
        },
        {
            "title": "赞历代天师·第十五代讳高字士龙",
            "content": "丹台一点玉髯翁，千古天师张士师。招弄豀山诗技巧，吐吞风月酒神通。",
            "comment": ""
        },
        {
            "title": "暮色",
            "content": "江烟漠漠月昏昏，一点渔灯贴岸根。风搅长芦鸦睡起，游鳞惊动水花痕。",
            "comment": ""
        },
        {
            "title": "美周都监祷雨验",
            "content": "旱魃为妖欲请雩，真人问雨几时无。先将凤表投金阙，拟向龙潭下铁符。弹指雷鸣三霹雳，举头云起一须叟。笑将斗柄轻轻戽，倒泻银河万斛珠。",
            "comment": ""
        },
        {
            "title": "有怀",
            "content": "紫绮轻裘稳，青绫广被长。明珠怀夜月，孤剑匣秋霜。气魄今诸葛，襟期旧子房。西风一长啸，草木正凄凉。",
            "comment": ""
        },
        {
            "title": "曲肱诗二十首",
            "content": "桑田变海海成田，这话教人信也难。只有一般输我处，君王未有此清闲。",
            "comment": ""
        },
        {
            "title": "颐庵喜神赞",
            "content": "江月射双眼，岩云飞两眉。自是上饶一团和气，点化自家方寸真机。能落笔作泣鬼神之诗，能坐石下烂柯之棋。千人万人，瞻礼不已。笑骑白鹿，独步天墀。",
            "comment": ""
        },
        {
            "title": "赠陈高士琴歌",
            "content": "昨夜西风起白苹，从前湖海几酸辛。感今怀古无限事，拄颊闲思一怆神。琼窟先生鼓玉琴，一调一弄符我心。屈平宋玉不可挽，西风黄叶为知音。初闻如风吹梧桐，次听如雨鸣芭蕉。凄然如雁声遥遥，温然如莺暖夭夭。忽而转调缓复急，海风吹起怒涛立。夜深星月堕蓬山，神官不管蛟龙泣。顿又换指清而和，牡丹芍药香气多。露桥月榭风雨夕，如此杜鹃愁奈何。浩浩长风送急雨，寂寞孤鸿落寒渚。昏昏月色老猿啼，蔼蔼风光新燕语。又如晴鹤唳苍烟，倏似寒鸦噪晴川。良宵砌畔响秋蛩。清昼林间悲风蝉。我思此声不堪比，使人欲悲复欲喜。五月葛亮渡泸溪，九月荆轲过易水。此声喜喜复哀哀，我志渺然在江淮。方且琵琶亭下坐，倏又郁孤台上回。琴声展转我心碎，我心多少平生事。弦中招我栖林泉，指下呼我入富贵。上界瑶池玉浪寒，凤凰阁下罗千官。紫皇宴坐苍琳宫，岂复知我犹人间。龟台烟冷风萧萧，十万彩女歌云璈。自怜踪迹今尘土，安得金妃复赐桃。青琅真人骑白鸾，日往日复玉京山。不念曾与同僚时，清都绛阙何时还。紫清夫人侍帝轩，朝朝嫣然妙华门。盍思人世此凄苦，金鱼玉雁凭谁传。琪花开遍翠微台，彩凤舞彻宝云仙。麒麟守住虎关严，獬豸时复森其前。不成终身只人世，吾身不翮心亦翅。粗且神霄觅一宫，早作啸风鞭霆计。此曲此曲君休弹，老眼无泪徒悲酸。自知逍遥时节近，与君一笑开懽颜。太华宫中多白莲，以金为花玉为根。上有琼甲金丝龟，夜吸珠露花间眠。紫琅殿深不可诘，时有火铃飞出入。殿中仙君乘云軿，三千玉娥傍侍立。此般景象犹未忘，所以思念时悲伤。闻君琴声洗我心，自盍泰然发天光。我昔神霄西台里，雪肌玉肤冰霜齿。长歌一曲惊帝阍，解使八鸾舞神水。又赏飞过广寒宫，一见嫦娥琼玉容。不敢稽首便行过，倏复呼我醉瑶钟。水府左仙萼绿华，身居东华帝子家。时以瑶琴鸣五霞，一声弹落琼台花。上元太真安长仙，日事玉皇上君前。玉龙娇痴不肯舞，独自奏帝鸣鸾弦。此声远矣吾不见，人间琴声更多变。谁能以此清净心，许多悲懽相练缠。琼窟先生然我言，我是霆司笔墨仙。昔为东华校籍吏，屡亦舞笔灵君前。失身堕世自叹息，东华欲归归未得。翠娥掩泪香骨寒，长天远水日相忆。君知否，吾将呼起大鹏驾琼云，手持百万苍鹰兵。前驱天丁后火铃，飞罡蹑纪下太清。又将东海捕金鲸，骑之去谒蟾蜍精。却持万阵貔虎人，下来红尘扬鼓钲。更烦先生试一举，为我调中作金鼓。为我唤起李太白，与我浩歌拍掌舞，君琴定是天上琴，天上曲调人间音。为君醉中一狂歌，千岩万壑白云深。",
            "comment": ""
        },
        {
            "title": "赞历代天师·第十一代讳通字仲达",
            "content": "闭户凝神四十年，青鸾赤玺策云轩。琼棺数月金躯冷，满室天香酹一樽。",
            "comment": ""
        },
        {
            "title": "五曲铁笛亭",
            "content": "满天沆瀣起清风，白鹤飞来上翠松。月冷山空吹铁笛，一声唤起玉渊龙。",
            "comment": ""
        },
        {
            "title": "题栖仙馆",
            "content": "好松好竹好溪山，车马骈阗自往还。行客闻篘新酒白，入门路破嫩苔斑。我言物外清幽地，却似廛中闤闠间。谷粟桑麻空润屋，主人陪接不曾闲。",
            "comment": ""
        },
        {
            "title": "赞历代天师·第二十八代讳敦复字延之",
            "content": "棘围战罢笑归来，一寸功名心已灰。白鹤何年归洞府，夕阳影里野猿哀。",
            "comment": ""
        },
        {
            "title": "琴",
            "content": "夜静无云月似银，清宵鹤唳一伤神。子期玉骨寒於雪，世上知音能几人。",
            "comment": ""
        },
        {
            "title": "有怀聂尉五首",
            "content": "剑浦犹残堠，螺江始问津。向来风浪恶，回首谢灵均。",
            "comment": ""
        },
        {
            "title": "温学士再访山中",
            "content": "炎帝辞朱节，清晨立素秋。借绯皆木叶，脱白满林丘。流水万山兴，疎风冷雨愁。诗人应自乐，歌知海东州。",
            "comment": ""
        },
        {
            "title": "题玉隆宫壁",
            "content": "旌阳归去太康年，石灶灰寒古洞前。笑斩白龙横蓼岸，醉骑黄鹤步云天。金丹玉屑不复得，铁臼石函犹宛然。四十二口家何在，猿啸西山柏树烟。",
            "comment": ""
        },
        {
            "title": "櫂歌九章寄彭鹤林",
            "content": "黄昏杳无人，孤江但翠竹。惟有白鹭鸶，伴我舟中宿。",
            "comment": ""
        },
        {
            "title": "戏联回文体",
            "content": "水连天渺渺，山映月亭亭。尾櫂依凫渚，头船过蓼汀。鬼神号暝壑，烟雾霭疎棂。美醖浮觞玉，轻衣拂剑星。",
            "comment": ""
        },
        {
            "title": "幽居杂兴三首",
            "content": "阳春有脚三杯酒，野战无哗一局棋。见说王门堪炙手，抱猿弄鹤不曾知。",
            "comment": ""
        },
        {
            "title": "冥鸿阁即事四首",
            "content": "腊雪飞如真脑子，水仙开似小莲花。睡云正美俄惊起，且唤诗僧与斗茶。",
            "comment": ""
        },
        {
            "title": "金刚经偈寄示西林总长老",
            "content": "以字不成，八字不是。如是我闻，早落第二。",
            "comment": ""
        },
        {
            "title": "书怀二首",
            "content": "一春十病九因酒，三月都无两日晴。明旦乘驴芳草路，绿杨深处听啼莺。",
            "comment": ""
        },
        {
            "title": "夜阑",
            "content": "试问今宵月，今夕何爽约。遂令山中人，倚户守寂寞。上界足官府，天门有关钥。云锁乌鹊桥，风把凤凰阁。蟾吞不夜天，兔捣生长药。否则广寒君，尚或事梳掠。如何二鼓去，桂影更不作。幽人惟太息，远趣在碧落。伊本不窈窕，我非业谐谑。如此良夜何，不饮何时乐。悠然举大白，清啸散万壑。那有扬州鹤，那有扬州鹤。",
            "comment": ""
        },
        {
            "title": "赠赵翠云",
            "content": "金公姹女到黄家，活捉苍龟与赤蛇。偃月炉中烹玉蘂，朱砂鼎里结金花。奔归气海名不骥，飞入泥丸是白鸦。昨夜火龙争战后，雪中微见月钩斜。",
            "comment": ""
        },
        {
            "title": "潘紫岩与余赋雪约不得用色数并实字及比喻",
            "content": "不似寻常冻，俄而散漫飞。羞明犹欲落，等伴未全晞。承得圆还碎，看来是复非。积深仍密密，舞急转霏霏。弗是筛成细，何如拾取归。今焉皆璀璨，昨者只浽。扫去依元有，呵来忽渐微。乱飘寒转甚，相映远生辉。莫踏凹中满，遥知凸处肥。严凝吟不厌，凛冽饮无威。赏翫真堪乐，丰穰不用祈。婵娟虽可待，融散恐几希。",
            "comment": ""
        },
        {
            "title": "曲肱诗二十首",
            "content": "昔在青华第一宫，只缘醉后怒骑龙。倾翻半滴金瓶水，不觉人间雨发洪。",
            "comment": ""
        },
        {
            "title": "书怀二首",
            "content": "山色未教晴日染，松声时听晚风梳。韶光九十去无几，春雨春烟锁翠芜。",
            "comment": ""
        },
        {
            "title": "晓巡北圃七绝",
            "content": "柳色花光映晓云，半窗红日已东升。行人隔水自相语，无数莺啼闻不曾。",
            "comment": ""
        },
        {
            "title": "赠陈先生三首",
            "content": "木人手里挥泥剑，石女头边带铁花。龙汉元年冬上巳，相逢一盏赵州茶。",
            "comment": ""
        },
        {
            "title": "有怀聂尉五首",
            "content": "身岂能为患，心何可得安。想应知鹤怨，未得伴鸥闲。",
            "comment": ""
        },
        {
            "title": "暂别游德声监税",
            "content": "风樯小舣水中央，接袖交肩话柄长。贷粟庄周轻得失，倚楼杜甫重行藏。情知此去无多远，未别一声先断肠。排办新诗消遣酒，高吟大笑渡番阳。",
            "comment": ""
        },
        {
            "title": "秋思",
            "content": "万蠢惧寒皆向蛰，千岩凉风舞黄叶。雨痕印水如撮缬，虫声入夜如弹镊。酒浇心绪转悽怆，带减腰围增瘦怯。梦向西湖采芙蓉，觉来山外青猿泣。",
            "comment": ""
        },
        {
            "title": "旅邸睡起",
            "content": "云为山积翠，雨倩草添青。一觉南柯梦，俄然鸟唤醒。",
            "comment": ""
        },
        {
            "title": "赠天庆观",
            "content": "买得螺江一叶舟，功名如蜡何休休。我无曳尾乞怜态，早作灰心不仕谋。已学漆园耕白兆，甘为关令候青牛。刀圭底事凭谁会，明月清风为点头。",
            "comment": ""
        },
        {
            "title": "双豀馆",
            "content": "两点文章翰墨星，夜翱双鹤入青冥。楼前为忆张华剑，八百年来无自腥。",
            "comment": ""
        },
        {
            "title": "琴",
            "content": "云水一生无别好，琴心三叠有谁知。今宵松殿相期会，弹到西山月落时。",
            "comment": ""
        },
        {
            "title": "江子有怀二首",
            "content": "人生一梦耳，梦中复作梦。一夜月许明，千里思与共。我且执诗筹，尔或卧酒瓮。梦回自搔首，此梦亦无用。",
            "comment": ""
        },
        {
            "title": "睡起雨作",
            "content": "一枕梦云过，沿溪柳拜人。两庾黄竹路，水囓白沙津。",
            "comment": ""
        },
        {
            "title": "挽知宫王月谷三章",
            "content": "去年五月风飕飕，人在方瀛山上头。见我飘然动行色，有诗因尔话离愁。早知如许归仙速，悔不迟为几日留。闻道先生归去日，千岸万壑正中秋。",
            "comment": ""
        },
        {
            "title": "早行",
            "content": "店远鸡声近，月斜人影长。再三谢风露，拜赐一天凉。",
            "comment": ""
        },
        {
            "title": "晓醒追思夜来句四首",
            "content": "竹林如洗静娟娟，雪意犹酣晓色鲜。云缠山腰腰带缓，雨沾水面面花圆。",
            "comment": ""
        },
        {
            "title": "燕",
            "content": "新巢故园两依依，似与春花秋叶期。雨过池塘得泥迹，日高台榭卷帘迟。秋千节后初相见，祓禊人归有所思。双侣多情拟凭仗，小笺封就碧云诗。",
            "comment": ""
        },
        {
            "title": "武昌怀古十咏·江汉亭",
            "content": "西风黄叶满秋城，水鸟飞无沙碛腥。淮浪白如头似白，沔山青与眼俱青。何人得见莲花女，此地空余江汉亭。一自郑生双佩断，幽情渺在蓼花汀。",
            "comment": ""
        },
        {
            "title": "梅花醉梦",
            "content": "纸帐梅花醉梦间，了无它想鼻雷鼾。鸳愁凤恨不入枕，睡觉身疑在广寒。",
            "comment": ""
        },
        {
            "title": "游山",
            "content": "庐山山下倒芳樽，八九人家烟水村。千尺云崖春上藓，几重月树夜啼猿。人骑黄鹤去不返，草没丹炉今尚存。携子高歌醉归去，一溪寒碧绕山根。",
            "comment": ""
        },
        {
            "title": "题武夷五首",
            "content": "不见虹桥接幔亭，空余水绿与山青。客来剔出些奇胜，五曲溪头大隐屏。",
            "comment": ""
        },
        {
            "title": "赠蓝琴士三首",
            "content": "逍遥阁下暮烟生，相对无言坐复行。弹尽胡笳十八拍，床头剑吼月三更。",
            "comment": ""
        },
        {
            "title": "赠观菴主",
            "content": "蹲鸱味美还师独，榾柮烟青喜我同。拄杖出门谁会得，松梢浩浩啸天风。",
            "comment": ""
        },
        {
            "title": "金丹大药诀",
            "content": "离府龙飞，坎宫虎跃。金木混融，水火击搏。刑德主宾，浮沉清濁。一百日胎，二八两药。白雪虚无，黄芽圆觉。乌兔夫妻，龟蛇根萼。朱砂不动，水银无著。铅鼎纯乾，紫霄云约。",
            "comment": ""
        },
        {
            "title": "题仙槎寄呈王待制",
            "content": "道人身世已盟鸥，便好乘云御气休。何足风波吾一点，盍思舟楫彼迷流。从教水击三千里，别是烟飘十二楼。松以碧涛成夜吼，山为翠浪接空浮。初非孔圣乘桴志，薄类梁僧渡苇谋。庐阜插篙空木末，武夷停櫂尚岩头。争如太乙真人叶，往盪须弥绝顶秋。昔者天孙失机石，我疑博望乃牵牛。却无沧海桑田事，底用浮家泛宅愁。个里且吹无孔笛，向人只下直针钩。而今性水涵孤月，休遣禅河起一沤。逝者如斯曾不返，凭谁为我问阳侯。",
            "comment": ""
        },
        {
            "title": "雪窗联句",
            "content": "霜风寒袭人，梅香清透骨。莫色冥九峰，月华澹双阙。青猿啸苍虬，红萤粘绿发。滕六欲飞花，巽二急催雪。炉烹兽炭红，帘捲鸳罗缬。更烧古龙涎，满斟清凤血。堆盘老榛栗，托契旧瓜葛。笑挥白玉麈，共说丹砂诀。飘飘志欲仙，酣酣耳正热。松鹤警清露，烟麋卧苍樾。一雁过天外，孤鹊绕木末。隐约银汉星，微芒翠杉月。烛花冻不泪，火柿拨欲灭。回首顾壁影，开怀吐谈屑。结习三生路，慷慨万人杰。聚散如浮萍，死生犹幻沫。万事一置之，四皓不渠劣。夜深尸泣鬼，岁晚霜摩鹘。泉涸水涯涘，云渺天空阔。饿鼠齧枯藤，冻蝇栖琐闼。觞咏兴未阑，烘堂各粲发。",
            "comment": ""
        },
        {
            "title": "晓醒追思夜来句四首",
            "content": "孤云野鹤寄山家，不料寒空璨六花。越样月明浑不夜，个般天气好分茶。",
            "comment": ""
        },
        {
            "title": "为李县尉寿",
            "content": "浪萍风絮客他乡，喜者青春鬓未霜。到处烟霞成莫逆，如今山水已相忘。子还真个为仙尉，我定终身作懒王。何似著鞭铅汞事，笑骑云外鹤翱翔。",
            "comment": ""
        },
        {
            "title": "清夜辞十首",
            "content": "凭虚兮御气，乘风兮驾浮。朝罢兮归来，天边兮月钩。",
            "comment": ""
        },
        {
            "title": "曲肱诗二十首",
            "content": "跣足蓬头破衲衣，闷来饮酒醉吟诗。廛中走遍无人识，我是东华大帝儿。",
            "comment": ""
        },
        {
            "title": "清夜辞十首",
            "content": "南山兮北陇，相对兮碧崔嵬。青松兮白石，暮烟兮猿哀。",
            "comment": ""
        },
        {
            "title": "轿中",
            "content": "红轮荏苒向西颓，笋乘鸱蹲手拄腮。摇兀形神生睡思，按行水石得诗媒。山光走向檐前拱，溪响飞从闼畔来。遥见青山如雪白，心知个是数枝梅。",
            "comment": ""
        },
        {
            "title": "月窗写闷",
            "content": "不分庭前柳，长啼月下乌。半生嗟命薄，中夜正心孤。勋业看双鬓，歌吟在数须。从今闲草马，休得更江湖。",
            "comment": ""
        },
        {
            "title": "赠郭承务芦雁",
            "content": "画士郭熙画之冠，郭熙去后名未断。其裔复有郭万里，胸中丹青饱无限。为谁作此芦雁图，杰出南齐宇文焕。烟水潇潇风捲芦，沙边鸿雁暮相呼。潇潇洞庭此秋景，世间此画知有无。幻出栖雁三四只，八九叶芦横古碛。欲宿未宿嘹唳声，渔舟泊岸山烟黑。秋风吹落梧叶黄，过雁往往归衡阳。横空书字人不识，飞过有影沉沧浪。落霞浸水江村暮，数只翱翔回古渡。引领举喙啄荷花，飞越戍楼西畔去。云寒月淡西塞秋，几声凄切惹人愁。岸头飞共丹枫落，打团成阵访沙鸥。似此景物似此意，君今画之不难事。数幅鹅溪冰雪缣，须臾扫出芦雁市。世间岂无学画者，未必有与君相似。我欲致之箧笥间，满笥爽气生秋寒。恐君此画无人见，有画斗者谁敢战。挂於幽轩素壁间，一日须看千百遍。",
            "comment": ""
        },
        {
            "title": "七曲石塘寺",
            "content": "高僧参透赵州禅，拔寺移归兜率天。天圣二年四月朔，一宵雷雨撼山川。",
            "comment": ""
        },
        {
            "title": "游杨梓岩",
            "content": "天半秋风鸣万松，芫花半落夕阳红。寮烟暗锁仙坛古，野意深藏丹灶空。人採紫芝何处觅，我来白昼不相逢。一声箫管笑扬袂，秋色满怀诗兴浓。",
            "comment": ""
        },
        {
            "title": "留别铁柱宫叶法师",
            "content": "不嫌来往日诗筒，春兴无穷我欲东。一雨放行三尺水，万松回纳半帆风。且将南浦难题景，寄在西山绝顶峰。柳处酒家花处寺，并留他日款游从。",
            "comment": ""
        },
        {
            "title": "梅花",
            "content": "损之又损玉精神，松竹新来渐卜邻。月夜一枝香暗度，溪楼数点影横陈。直须何逊为知己，始信张良似妇人。从此东风还入手，管教桃李十分春。",
            "comment": ""
        },
        {
            "title": "赠蕊珠侍经潘常吉",
            "content": "一点红尘惹人心，蘂珠殿上堕遗簪。当时同降瑶台路，只是于今鼓鹤林。梦到人间不知退，夜夜窗下调玉琴。笑指神霄归未得，绛阙清都烟霭深。",
            "comment": ""
        },
        {
            "title": "题丹晨书院壁",
            "content": "春昼花明日暖，夏天柳暗风凉。秋桂月中藏影，冬梅雪里飘香。",
            "comment": ""
        },
        {
            "title": "谒雩都灵济大师",
            "content": "雪里僧伽已寂然，不知香火几何年。殷勤琢雪雕冰语，忏悔嘲风弄月愆。林壑烟霞容有分，庙堂钟鼎得无缘。天池旧拜金灯了，却裹兜罗一袖绵。",
            "comment": ""
        },
        {
            "title": "竹园三首",
            "content": "一片琅玕香净天，风吹细细雨娟娟。龙孙始学斑衣戏，鶖子从谈玉版禅。",
            "comment": ""
        },
        {
            "title": "闲吟三首",
            "content": "啼鸟千山暮，轻风一路清。草连江色暝，月对夕阳明。",
            "comment": ""
        },
        {
            "title": "赏梅感兴",
            "content": "千树梅花明如月，一天月华皎如雪。幽人心似梅花清，梅花亦作如是说。银色世界生梅花，水晶宫中明月华。醉卧月华嚼梅蕊，满身清影乱交加。今夕幽人换诗骨，花月即是诗衣钵。明朝花作雪片飞，花下鹤雏啄苔发。",
            "comment": ""
        },
        {
            "title": "山中偶成二首",
            "content": "洒恶频频嗅素馨，满天风雨晚凉生。岩花乱落无一点，谷鸟时闻啼数声。",
            "comment": ""
        },
        {
            "title": "一曲升真洞",
            "content": "得得来寻仙子家，升真洞口正峰衙。一溪春水漾寒碧，流出红桃几片花。",
            "comment": ""
        },
        {
            "title": "赠明讲师二首",
            "content": "岂谓东吴得再逢，二俱老尽少时容。来从上国莺花里，堕在辋川图画中。",
            "comment": ""
        },
        {
            "title": "赠蓝琴士三首",
            "content": "夜来莫说西山冷，见说庐山夏有冰。直恐与君相别后，错听猿啸作琴声。",
            "comment": ""
        },
        {
            "title": "山月轩",
            "content": "老蟾飞上梧桐枝，苍屏烟冷猿夜啼。潋滟金盘挂寒巘，婵娟玉镜沉清溪。风前松竹尽起舞，姮娥徘徊不归去。人在广寒天在水，满天星斗知何处。幽人为我鸣瑶琴，山前月下千古心。不知明月几圆缺，只有青山无古今。醉持玉盏吞金饼，尘世无人知此景。青山无言人酩酊，浩歌卧断桂花影。",
            "comment": ""
        },
        {
            "title": "龙潭二首",
            "content": "尖峰簇簇容林笋，曲径盘盘绕树藤。中有古潭深万丈，老龙独卧似禅僧。",
            "comment": ""
        },
        {
            "title": "雨中题旅馆",
            "content": "风搅长空秋雨悬，路如苔滑懒摇鞭。入门指仆买盃酒，磨墨倚窗吟一篇。黄竹绕檐黄蚁战，白芦映水白鸥眠。一声长啸便归去，回首孤村空暮烟。",
            "comment": ""
        },
        {
            "title": "述古",
            "content": "黍大青混沌，此即万化鞘。盘古不得窥，凿之忽七竅。太朴既脱手，银蝠乃夜啸。乾坤两饼分，日月变丸跳。九鸦方爇天，致渠共工斗。额血不周山，山裂天西漏。娲皇炼彩石，一发大庭笑。宓犧方蛇蟠，商契亦燕鷇。",
            "comment": ""
        },
        {
            "title": "赠夏知观",
            "content": "早岁江湖走一遭，归来姓字籍祠曹。未还风月烟霞债，又主香灯粥饭劳。捲雪楼前更襏襫，驻云堂内饮蒲萄。新凉要过庐山去，拟欲从君借小艘。",
            "comment": ""
        },
        {
            "title": "赞历代天师·第十四代讳慈正字子明",
            "content": "丹鼎能乾活水银，举家一念赡贫民。空中动破云韶乐，白鹤飞来风雨春。",
            "comment": ""
        },
        {
            "title": "武夷有感十一首",
            "content": "月冷风清三径竹，猿啼鹤唳一窗云。开门放入前山翠，试把星儿柏子焚。",
            "comment": ""
        },
        {
            "title": "万法归一歌",
            "content": "金丹大蘂妙无穷，一点丹头内外红。真汞真铅才入手，片时伏虎活擒龙。黄公聘入丁公舍，巽位吹嘘九转功。十月胎圆坎离外，紫云飞出玉炉空。短褐包巾满廛市，寻草烧茅烹药櫃。自己三黄及四神，谁知安灶烹炉意。纸襖麻衣要隐山，餐松饮水守饥寒。日魂月魄空呼吸，到底方知入道难。黑山山下鬼窟里，背曲头垂口流水。梦中梦见梦中人，几时待得硫黄死。薄福痴人不断淫，尾闾闭了採他阴。元精摇撼无墙壁，错认黄泥唤作金。容成三峰学御女，採精吸血兼服乳。大道本来无阴阳，劳形著相徒自苦。叩齿吞精咽气声，辘轳空动髑髅形。妄将口鼻为玄牝，谩说金精肘后盈。鼻头闭息空画饼，几人日中逃得影。客风邪气肚中鸣，安得长灵砂在鼎。参禅见性契真如，莫道无心便靠虚。悟了不行乾智慧，千崖万壑涉程途。多少老儒学周易，岂知太极归无极。忘形便欲任天真，只恐春归草无力。明教专门事灭魔，七时功德便如何。不知清净光明意，面色痿黄空自磨。胡氏阳山一果祖，九返庄严皆妄语。手执金环连三车，阿谁飞上金天去。更有持斋四果徒，九曲江头下铁符。乳香烧尽难成佛，精血元阳搬运枯。三千六百旁门术，开顶缩龟习定息。存想丹田炼五芽，吐故纳新虚贵力。礼塔焚香诵藏经，更能拜斗与瞻星。吞符饮水专持咒，恁地如何得道成。注想按摩八段锦，嘻呵六字拘兴寝。若要还精补脑时，除非一盏醍醐饮。双眼遥思运顶门，戏言日月照崑崙。那堪又见圆光现，便指天尊与世尊。眼本无光人妄想，耳本无声那得响。上有大渊下泓池，妄指中黄忍肚饥。空按周天行封数，几能识得真龙虎。若识真龙真虎人，了得向上一条路。暗把箪瓢服小便，吐吞涎唾作珠圆。鼻头流出两条涕，便敢呼为玉箸仙。说尽存三守一底，九年炼丹思暗里。忘却家珍向外寻，百年做个阴灵鬼。天门枸杞与黄精，豆杏姜椒白茯苓。未委地仙成也未，皮焦肉腐可怜生。斋醮关宣歌梵曲，分环破券受科录。不识天心两字真，口会三光符水熟。袖中雷印嚇山精，手把杨枝学隐形。此心本是通神藏，一念差时万状生。此身身外皆隐物，此心心外皆妖术。身里真心心里身，不在中间内外出。这些金液大还丹，自从元谷至泥丸。抽添七返无多事，草木无心天地闲。真根真蒂结真酥，真鼎真坛真蘂炉。阳日起头阴日积，分明阳火与阴符。半亩丹田种金粟，一朵灵芝香馥郁。铁牛哮吼入绵厨，木马奔驰跳金屋。乾坤二八结丹砂，满鼎溶溶白雪花。提住龟蛇归两手，山中玉兔化金鸦。还丹有诀知音少，汞龙铅虎凭火候。三千刻内结婴儿，调和温养终无漏。遍体浑如一片琼，寒蟾光照玉壶冰。顶门夜半雷声吼，匝地清风神鬼惊。天上人间真妙诀，谁敢天机私漏泄。须是英雄大丈夫，了然胸中无一物。一阳才动大丹成，片饷工夫造化灵。只恐南宫录姓名，醉骑白鹤朝上清。",
            "comment": ""
        },
        {
            "title": "戏联平字体",
            "content": "西风来无边，松声填虚空。晴云飞瀰漫，凉蟾光玲珑。挥觥奔长鲸，凭栏穷冥鸿。诗成摛霜毫，吹嘘呈天公。",
            "comment": ""
        },
        {
            "title": "武昌怀古十咏·赤壁",
            "content": "不说江山笑老权，尽称造化戏曹瞒。飞乌绕树孤回首，断戟沉沙怒激湍。豪杰已随霜叶尽，兴亡尽付浪花翻。画堂莫唱坡仙赋，战骨草中吟夜寒。",
            "comment": ""
        },
        {
            "title": "武夷有感十一首",
            "content": "岩下烟深人不来，白云寂寂掩苍苔。松花落地鸟声寂，一枕清风送梦回。",
            "comment": ""
        },
        {
            "title": "夏五即事二首",
            "content": "惊心节物读刘谐，迎面南风汎歜杯。池畔雨荒灵运草，庭前云酿洞宾槐。藕丝冰水敌时暑，臂彩钗符付女孩。遐想湘沅歌楚些，兰魂桂魄不归来。",
            "comment": ""
        }
    ]
}