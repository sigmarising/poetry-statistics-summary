{
    "dynasty": "宋",
    "author": "黄公度",
    "poems": [
        {
            "title": "和宋永兄爱日楼见寄八首",
            "content": "秋心惊杵急，远目见潮回。衰日可爱也，楚风真快哉。卷开前圣对，竹动故人来。去鲁迟休怪，谋身耻自媒。",
            "comment": ""
        },
        {
            "title": "宋永兄一访青帝而黄婆作恶累日戏作小诗问安",
            "content": "陌上春光遽如许，花落花开任风雨。谁怜四印居士贤，苦遭造化小儿侮。苦来医手罕折肱，老去流年剧飞羽。无复当时倒载归，群童拍手山公舞。",
            "comment": "【注释】【原题】：宋永兄一访青帝而黄婆作恶累日戏作小诗问安二首"
        },
        {
            "title": "大水二首",
            "content": "巨浸滔天后，遗黎复业初。桑田皆变海，老稚半为鱼。凿石开新道，行人问故庐。客愁那对此，搔首重欷嘘。",
            "comment": ""
        },
        {
            "title": "送外兄方卿公美赴广东宪十绝",
            "content": "石门酌水赋新诗，旧事曾闻吴隐之。习习清风化贪懦，不图今见古齐夷。",
            "comment": ""
        },
        {
            "title": "洪景卢赋素馨有遐陬不遇赏拔之叹戏作反之",
            "content": "不入东风桃李群，结恨远在瘴江濆。眼看南国添春色，天遣馀波及宝薰。淡泊直疑梅失素，清幽欲与蕙争芬。上林托足虽无地，犹有香名万里闻。",
            "comment": ""
        },
        {
            "title": "大水二首",
            "content": "洚水应垂儆，高穹岂不仁。发陈遵故事，执咎定何人。岸落溪容改，山摧土色新。伤心问耆旧，谁与吊斯民。",
            "comment": ""
        },
        {
            "title": "庚午秋观进士入试",
            "content": "棘扉晓辟万袍趋，邹鲁虽微士所都。三献有人怀楚璞，滥吹何事试齐竽。要令庾语题虀臼，莫把元文覆酱瓿。袖手傍观君勿怪，个中曾是老於菟。",
            "comment": ""
        },
        {
            "title": "挽张直讲圣行二首",
            "content": "故老复谁在，此邦嗟至今。文章千古事，忠孝一生心。客散门庭寂，尘留几杖深。莆人颂遗爱，南望泪横襟。",
            "comment": ""
        },
        {
            "title": "题绿阴堂",
            "content": "万里炎荒一草亭，微官挽我落南溟。谁栽古木围空翠，为翦卑枝纳远青。风雨半天秋缩瑟，江湖满地客伶俜。日长吏散无公事，欹枕看书门昼扃。",
            "comment": ""
        },
        {
            "title": "挽方宋贤四绝",
            "content": "平生好尚流俗表，无数交游气概中。未觉门前车辙少，阿戎清赏有浑风。",
            "comment": ""
        },
        {
            "title": "郑山铺用实之韵",
            "content": "一溪清浅抱山根，山雾溪烟白昼昏。负郭可能无五斗，肩舆何事走空村。",
            "comment": ""
        },
        {
            "title": "赠延福端老二绝",
            "content": "我来欲问小乘禅，惭愧尘埃未了缘。忽忆去年秋夜话，共听风雨不成眠。",
            "comment": ""
        },
        {
            "title": "别陈景明二首",
            "content": "冕旒目送出延英，鼓吹江喧引去程。三夏日迟心自急，百年恩重命还轻。贾胡久矣传诗句，蛮长依然识姓名。丹鼎刀圭应有在，愿随鸡犬上蓬瀛。",
            "comment": ""
        },
        {
            "title": "与洪景伯",
            "content": "快笔三江倒，宏材太室须，平生阅人久，所识似君无。岭海非长策，乾坤赖壮图。殷勤将寿斝，邂逅即亨衢。老骥心犹在，饥鹰寒易呼。何时殿门外，握手话江湖。",
            "comment": ""
        },
        {
            "title": "秋日晚晴怀南山旧游",
            "content": "霁色孤城外，秋声独树边。烟云澄远屿，风月渺平川。寇盗休何日，登临忆去年。吾曹得疏放，醉墨洒层巅。",
            "comment": ""
        },
        {
            "title": "挽朱师禹母二首",
            "content": "孝养空怀橘，严规想断机。影留生日面，棺掩嫁时衣。萱室言犹在，兰陔事已非。九原行楚挽，桃李惨春晖。",
            "comment": ""
        },
        {
            "title": "凤凰夜坐联句",
            "content": "月黑前村笛，风清俯槛琴。老苔虚殿闭，乔木故宫深。宿鸟依丛树，疏钟出断林。夜堂留暑湿，秋谷半晴阴。事业惟欹枕，尘埃一散襟。劳生倦奔走，远目寄登临。割据当年事，英雄万古心。青山空白骨，华屋漫黄金。酒薄何劳醉，诗成不废吟。艰危多感慨，时序苦侵寻。",
            "comment": ""
        },
        {
            "title": "挽蔡子应郎中二首",
            "content": "德齿周元老，风流汉二疏。千锺儿辈事，三径野人居。独行他年传，生涯几卷书。东山终不起，天意竟何如。",
            "comment": ""
        },
        {
            "title": "赴南恩道间和杨体南三首",
            "content": "再岁大江滨，了无功可程。行行看绝塞，录录更专城。不作安巢鸟，应惭出谷莺。赖同草玄手，时抱一经横。",
            "comment": ""
        },
        {
            "title": "和李元泰艳歌",
            "content": "凉风惬人如故旧，客燕残蝉度清昼。摇落三秋楚泽悲，相思一夜东阳瘦。愁连黛入眉山重，犹忆去年和泪送。鱼沉雁断消息稀，频来惟有清宵梦。",
            "comment": ""
        },
        {
            "title": "和超然翁韵二首",
            "content": "才微只合老荆扉，悮窃虚名及盛时。藜杖端须为刘烛，匏竽聊复预齐吹。亨衢腾踔非吾事，客路逢迎仰己知。莫讶归程秋向晚，也应去鲁自迟迟。",
            "comment": ""
        },
        {
            "title": "次韵弟师白至日及弄璋之什二首",
            "content": "未办谋生学计然，纷纷又落海西偏。痴心政尔了官事，坐啸何能坐散仙。霜雪半头明镜里，江湖归梦野鸥前。入怀双鲤诗材健，醒眼三珠喜气全。处处看云眠白日，时时举酒望青天。想应留客煮汤饼，弱柳犀钱细细穿。",
            "comment": ""
        },
        {
            "title": "挽赵若愚母",
            "content": "孟母邻兮陶母宾，祥麟威凤各才名。早持容德嫔天族，谁信艰勤老我生。双鹤蹁跹来吊客，一牛贔屭得佳城。人间毫发有遗恨，五桂才看一桂荣。",
            "comment": ""
        },
        {
            "title": "和陈应求韵兼呈方次云",
            "content": "策蹇冲泥到野扉，故人相对破愁眉。话因别久卒难尽，情逐杯深那更辞。十里云山乖素约，一番桃李负幽期。萧萧半夜空阶雨，乱滴枯肠百斛诗。",
            "comment": ""
        },
        {
            "title": "和宋永兄咏荔支用东坡刑字韵四首",
            "content": "枝头血色万年萍，错落横天粲彗星。昔日杨姬劳走驿，一时王姥欲俱刑。浪传石蜜来他域，巧似珊瑚出涨溟。仙种世传工益寿，饱尝端胜卫生经。",
            "comment": ""
        },
        {
            "title": "次韵宋永兄伤时二首",
            "content": "目断吴天远，魂飞楚塞低。六龙巡漠北，万骑绕淮西。寒月笼烟燧，霜风递晓鼙。征夫蝴蝶梦，休傍故园栖。",
            "comment": ""
        },
        {
            "title": "将放榜用钱韵",
            "content": "银袍健笔落云烟，入眼高文墨尚鲜。隐隐蚕声桑叶下，看看鹄立棘图前。空阶夜响催诗雨，平地雷轰造榜天。试问西湖好风景，何如华屋艳神仙。",
            "comment": ""
        },
        {
            "title": "挽蔡子应郎中二首",
            "content": "袭庆名臣胄，栖身世隐堂。忧时多鲠论，疾恶见刚肠。仿佛商楹奠，凄凉汉署香。老成无复见，雨泣路人伤。",
            "comment": ""
        },
        {
            "title": "送陈景明尚书赴召四首",
            "content": "雁塔相先后，麟台数往还。至今清夜梦，时共早朝班。岁月栖迟里，云泥指顾间。天涯瞻马首，喜气动衰颜。",
            "comment": ""
        },
        {
            "title": "和宋永兄爱日楼见寄八首",
            "content": "野意楼前满，秋声树杪回。岁华行老矣，午梦思悠哉。碌碌甘捐弃，时时幸往来。不才诗有债，多病酒为媒。",
            "comment": ""
        },
        {
            "title": "挽吴君与大夫",
            "content": "吴侯大雅姿，妙龄饱经术。场屋早蜚声，囊锥颖立出。携书走帝阍，一第颔髭摘。夷途骋骏步，霄汉刷健翮。胸中万馀卷，未试二三策。谁知廊庙具，反任州县责。官小不自卑，直道酬平昔。爱民如爱子，忧国如忧室。恺悌疲俗苏，廉介贪夫律。至今遗爱地，籍籍数嘉绩。松菊动归思，尘埃辞吏役。挂冠神武门，高卧扬雄宅。追念平生为，秋毫一无失。桎梏谢轩冕，膏肓嗜水石。十载州府间，不见庞公迹。万事同甑破，百年过箭疾。呜呼老成人，忽忽就窀穸。丰碑存众口，馀庆有佳息。於公虽无憾，岂不为时惜。作诗遣哀情，诗成转凄恻。",
            "comment": ""
        },
        {
            "title": "句",
            "content": "欲治之主不世出，大名之下难久居。",
            "comment": ""
        },
        {
            "title": "和蔡司法南安之什",
            "content": "一夜晴风吹晓霞，平明联辔踏飞花。岚光且对圣贤酒，世事仅同蛮触蜗。簿领迷人春易老，渔樵满地昼无哗。登临未饱溪山兴，归路星星月照沙。",
            "comment": ""
        },
        {
            "title": "早春红梅盛开有感",
            "content": "不与雪霜分素艳，却随桃杏竞芳辰。自知孤洁群心妒，故著微红伴早春。",
            "comment": ""
        },
        {
            "title": "早发延福道间偶作录呈",
            "content": "夜宿姜峰寺，晓投刘店村。秋光随杖屦，逸兴满郊原。短句时时得，何人细细论。凤凰山下约，回首欲飞翻。",
            "comment": ""
        },
        {
            "title": "和章守三咏·右包公堂",
            "content": "华堂存绘事，昭代得仪刑。迹与莓苔古，名争兰茝馨。清风无远近，乔木未彫零。今日斲泥手，依然瘦鹤形。",
            "comment": ""
        },
        {
            "title": "进元会诗",
            "content": "昭代干戈戢，炎辉历数长。苍生久苏息，寰海屡丰穰。社稷基新命，朝廷举旧章。太平周礼乐，垂拱舜衣裳。拜寿先长乐，传声出未央。冕旒端黼座，仪物备明堂。阊阖星辰外，旂常日月旁。天颜春穆穆，云物晓苍苍。雪色残鳷鹊，韶音杂凤凰。严宸分羽卫，荒服走梯航。人正今行夏，民心旧戴商。观光环万国，班朔首三阳。列辟銮声哕，群工玉佩锵。奉常陈雅奏，太史报殊祥。於穆前朝盛，丕承奕世昌。版图还大禹，风俗再陶唐。已格无为治，犹怀不敢康。几年修缛典，今日付吾皇。所愿终寅畏，无忘每赞襄。明良相际会，长奉万年觞。",
            "comment": ""
        },
        {
            "title": "卜算子",
            "content": "薄宦各东西，往事随风雨。先自离歌不忍闻，又何况、春将暮。愁共落花多，人逐征鸿去。君向潇湘我向秦，後会知何处。",
            "comment": ""
        },
        {
            "title": "晚泊同安林明府携酒相过戏集杜陵句为醉歌行",
            "content": "疾风吹尘暗河县，去马来牛不复辨。黄昏始扣主人门，置酒张灯促华馔。夜如何其初促膝，人生会合难再得。簿书何急来相仍，且将欵曲终今夕。腐儒衰晚谬通籍，射策君门期第一。天门日射黄金榜，自怪一日声辉赫。三年奔走空皮骨，足茧荒山转愁疾。未有涓埃答圣朝，途穷反遭俗眼白。怀抱何时得好开，生前相遇且衔杯。儒术於我何有哉，黄帽青鞋归去来。",
            "comment": ""
        },
        {
            "title": "行安溪道中",
            "content": "鸡豚殆尽官车过，豺虎犹存野老愁。万一皇恩更宽大，会令戈甲变耡耰。",
            "comment": ""
        },
        {
            "title": "挽欧阳夫人许氏二首",
            "content": "曹范梅峰下，安舆晋水傍。百年亏上寿，五鼎富前丧。鸾监尘初合，龙龛木已苍。平生足阴德，亲受伯仁觞。",
            "comment": ""
        },
        {
            "title": "次云见过留宿有诗因赓其韵二首",
            "content": "惜别情无赖，狂吟意有馀。琴尊闲院落，花柳暗村墟。行乐真聊尔，论交莫后予。裹粮山下约，来往未应疏。",
            "comment": ""
        },
        {
            "title": "久雨阻西郊之游",
            "content": "忽忽春将半，冥冥雨未休。过从喧屐齿，追赏负觥筹。诗句那排闷，莺声巧唤愁。晴郊饶胜概，何日许同游。",
            "comment": ""
        },
        {
            "title": "春日书怀",
            "content": "才薄难任家国忧，年衰未免稻粱谋。权门虽好羞摇尾，世路多猜敢转喉。是处溪山可藏拙，何人庭院许寻幽。便须火急营春事，九十韵光一半休。",
            "comment": ""
        },
        {
            "title": "桂阳宰胡达信同年见赠三首次韵",
            "content": "谁能了了学痴儿，身世从教事事违。百不如人甘鹢退，劫来此地看鸢飞。低徊共受微官缚，早晚要须三径归。赖有故人相慰荐，霏霏玉屑坐生辉。",
            "comment": ""
        },
        {
            "title": "和徐子由题昼寂轩",
            "content": "木落孤城迥，苔封古寺深。结庐依近地，隐几惬幽心。细草秋仍绿，修篁晚更阴。红尘门外路，六辔漫如琴。",
            "comment": ""
        },
        {
            "title": "和宋永兄围棋青字韵因成五绝",
            "content": "块然木石本无情，底事纷纷如许争。天遣人间作仇敌，只缘黑白太分明。",
            "comment": ""
        },
        {
            "title": "眼儿媚",
            "content": "一枝雪里冷光浮。空自许清流。如今憔悴，蛮烟瘴雨，谁肯寻搜。昔年曾共孤芳醉，争插玉钗头。天涯幸有，惜花人在，杯酒相酬。",
            "comment": ""
        },
        {
            "title": "一翦梅",
            "content": "冷艳幽香冰玉姿。占断孤高，压尽芳菲。东君先暖向南枝。要使天涯，管领春归。不受人间莺蝶知。长是年年，雪约霜期。嫣然一笑百花迟。调鼎行看，结子黄时。",
            "comment": ""
        },
        {
            "title": "桂阳宰胡达信同年见赠三首次韵",
            "content": "万事人人咨伯始，他年文采动词场。轩墀喜色回天眄，鞍马青春照地光。社燕宾鸿催日月，乔松翠竹饱风霜。丈夫勋业莫嫌晚，良骥由来老更骧。",
            "comment": ""
        },
        {
            "title": "浣溪沙",
            "content": "风送清香过短墙。烟笼晚色近修篁。夕阳楼外角声长。欲去还留无限思，轻匀淡抹不成妆。一尊相对月生凉。",
            "comment": ""
        },
        {
            "title": "卜算子",
            "content": "寒透小窗纱，漏断人初醒。翡翠屏间拾落钗，背立残釭影。欲去更踟蹰，离恨终难整。陇首流泉不忍闻，月落双溪冷。",
            "comment": ""
        },
        {
            "title": "夏日陈应求见访",
            "content": "酷暑避修竹，繁阴侵短楹。形骸方枕簟，车马忽柴荆。对酒情无极，哦诗韵更清。昏鸦催别急，天末片云横。",
            "comment": ""
        },
        {
            "title": "贺郑漕三首",
            "content": "天子欲宽南顾忧，绣衣曾是旧人求。山川不改元负采，父老能言昔政猷。襦裤疲民应枕奠，纪纲新度觉钱流。年灵一种同天地，雨露何偏十四州。",
            "comment": ""
        },
        {
            "title": "雨后行花圃",
            "content": "习习春风软，迟心春日暄。生意遍宇宙，尽托青皇恩。屏翳刚作恶，一夜如翻盆。奔流万壑怒，比晓千山昏。鸣鸠唤我起，杖屦行中园。呼僮理僵仆，春事无半存。蓬蒿增意气，兰药遭排根。虽无桃李妍，却有桑麻繁。万化相除谢，此理谁明论。去去勿复辨，荣枯任乾坤。",
            "comment": ""
        },
        {
            "title": "癸亥秋行县夜寓下生院倦甚慨然有归欤之兴戏",
            "content": "何须轮拥朱，不愿佩悬玉。青山得去且归去，谋生待足何时足。林间招提金碧开，门外过客谁能来。桂花落尽无人问，古墙秋迳生青苔。旧山泉石故应好，菟裘不营亦可老。此身已与三径期，未分渊明迹如扫。",
            "comment": "【注释】【原题】：癸亥秋行县夜寓下生院倦甚慨然有归欤之兴戏用壁间韵以盟泉石"
        },
        {
            "title": "方帅务德生朝三首",
            "content": "高门馀庆自绵绵，唾手功名不作难。况是胸中绝畦町，更於笔下富波澜。家传元老谋猷壮，人乐将军礼数宽。香火祝公千百寿，姓名高并斗星寒。",
            "comment": ""
        },
        {
            "title": "菩萨蛮",
            "content": "眉尖早识愁滋味。娇羞未解论心事。试问忆人不。无言但点头。嗔人归不早。故把金杯恼。醉看舞时腰。还如旧日娇。",
            "comment": "【注释】评解】这首词生动地表现了对人的怀念。眉间心上，凝聚着愁情。“无言但点头”、“还如旧日娇”，把相思相忆时的情态，刻画得细致入微。全词含蓄蕴藉，婉丽工巧。【集评】《词林纪事》：洪景卢云，宛转清丽，读者咀嚼于齿颊而不能已。《词林纪事》：曾丰云，清而不激，和而不流。薛砺若《宋词通论》：黄公度有两个女侍，一曰倩倩，一曰盼盼。在五羊时尝命出以侑酒。故晚年曾作《菩萨蛮》一阕。其婉丽处颇近永叔、少游矣。"
        },
        {
            "title": "次韵弟师白至日及弄璋之什二首",
            "content": "时序乡心破，烟波眼力催。城头乌信喜，海上雁书来。一别壶山月，三看庾岭梅。天涯椒桂酒，泪堕伯仁杯。",
            "comment": ""
        },
        {
            "title": "和谢单推宋卿惠诗",
            "content": "逃空每喜足音闻，之子相逢真可人。知友无非大父行，求君须向古人伦。蛮烟倾盖情如故，蜀茧题诗墨尚新。文采风流百不俗，更馀笔力挽千钧。",
            "comment": ""
        },
        {
            "title": "还家",
            "content": "黎明呼羸僮，拄策渡野水。轻岚翳初日，古道步平砥。麦陇黄四出，松竹翠相倚。人间春告尽，岩色秀未已。眼入故乡明，语还亲旧喜。印非朱买臣，金无苏季子。窃笑免妻孥，相过动邻里。富贵岂吾谋，薄游聊尔耳。",
            "comment": ""
        },
        {
            "title": "和余子美即事二首",
            "content": "昏昏午汗浃桃笙，醒眼清诗仗友生。俘馘遥传泮水捷，琴书初解杏坛盟。开尊赖有论文酒，舍肉应无遗母羹。好种桑麻归杜曲，行藏休更问君平。",
            "comment": ""
        },
        {
            "title": "镊白",
            "content": "昨夜庭梧满意凉，秋风不贷鬓边霜。等闲镊白了时节，书策纵横日上廊。",
            "comment": ""
        },
        {
            "title": "题崇安驿",
            "content": "睡美生憎晓色催，丹心自愧未能灰。尘埃汨汨岁将暮，霜雾蒙蒙昼不开。身外百端俱长物，时危万事入羁怀。君恩早晚粗酬了，粝饭敝裘归去来。",
            "comment": ""
        },
        {
            "title": "和宋永兄罢官还家途中见寄四绝",
            "content": "不比人心惊岁移，且看雁影逐春归。明朝已办椒花颂，相对一尊忘是非。",
            "comment": ""
        },
        {
            "title": "挽朱师禹母二首",
            "content": "安室全贞操，刑家蔼令仪。乘龙推快婿，干蛊有馨儿。未遂林乌报，俄缠风树悲。汗青他日传，不愧柏舟诗。",
            "comment": ""
        },
        {
            "title": "题化度寺竹间亭",
            "content": "羸骖踏遍乱山青，薄宦羁人醉未醒。破午停鞭得幽寺，眼明初见竹间亭。",
            "comment": ""
        },
        {
            "title": "送外兄方卿公美赴广东宪十绝",
            "content": "遐陬赤子困侵牟，跳弄潢池今几秋。从此声威憺强梗，自然戈戟变锄耰。",
            "comment": ""
        },
        {
            "title": "赴南恩道间和杨体南三首",
            "content": "白鸥应怪旧盟寒，斗粟低徊真强颜。更度桑乾隔并土，不堪回首旧家山。",
            "comment": ""
        },
        {
            "title": "送陈景明尚书赴召四首",
            "content": "鼎轴今虚席，忧勤轸我皇。苍生思起谢，丹诏急徵黄。风欲回三代，恩难私一方。愿公摅远业，吾道倍辉光。",
            "comment": ""
        },
        {
            "title": "宿齐云寺",
            "content": "行李秋将老，停鞭日已西。深村见人少，孤寺与云齐。试问沾微禄，何如返故栖。鸡鸣不成寝，乘月下清溪。",
            "comment": ""
        },
        {
            "title": "晚泊桃源驿奉怀幕府诸公",
            "content": "鞍马泊孤亭，人烟接古城。半村留晚照，万壑送秋声。风月思玄度，文章愧长卿。桃源何处在，山驿至今名。",
            "comment": ""
        },
        {
            "title": "挽十一伯奉议四首",
            "content": "往者更声律，公兮独老成。馀波及犹子，作赋得虚名。瘴海三年别，灵岩一梦惊。归来访遗跡，心折涕纵横。",
            "comment": ""
        },
        {
            "title": "上汪内相生日",
            "content": "天意恢炎历，星躔降昂精。典刑存大雅，领袖属名卿。出入三朝旧，青冥万里程。磨铅周太史，视草汉承明。词采今宗匠，艰危急老成。邃旒方侧席，高纛尚专城。卜築鄱阳外，悬弧晋水清。先君桃李荫，比屋绔襦声。昼永黄堂梦，春晴绿野耕。日边稽召节，幕下及称觥。盛业期伊吕，修龄倾老彭。一麾难久借，四海欲休兵。",
            "comment": ""
        },
        {
            "title": "庚申元日",
            "content": "茧足度残腊，回头又一年。文书疏病眼，事业付高眠。盥栉从朝懒，衾绸觉夜便。南聆竞春色，车马日喧阗。",
            "comment": ""
        },
        {
            "title": "次李元泰见赠韵",
            "content": "未遣枯桐逐灶煤，君今收拾到微才。东山谢傅为时起，前度刘郎何处来。自喜馀年瞻日表，恐无奇策上云台。尊前不用悲流落，怀抱相逢且好开。",
            "comment": ""
        },
        {
            "title": "句",
            "content": "依旧家山万里，重新场屋三年。",
            "comment": ""
        },
        {
            "title": "次云见过留宿有诗因赓其韵二首",
            "content": "茅舍嚣尘外，青灯笑语中。相逢今夕欵，忽忆去年同。瓶涩倾无绿，炉寒拨更红。卧闻窗雨响，檐溜受斜风。",
            "comment": ""
        },
        {
            "title": "送余子美归淮上",
            "content": "怪底穷途遭白眼，依然别酒对青春。百年甘旨为贫计，千里羁栖有故人。道在不妨轻去鲁，功成他日会归秦。江淮若遇南飞翼，尺素无忘东海滨。",
            "comment": ""
        },
        {
            "title": "朝中措",
            "content": "幽香冷艳缀疏枝。横影卧霜溪。清楚浑如南郭，孤高胜似东篱。岁寒风味，黄花尽处，密雪飞时。不比三春桃李，芳菲急在人知。",
            "comment": ""
        },
        {
            "title": "除夜",
            "content": "暮景流年速，寒灯照夜长。艰危仍薄宦，时序更他乡。雪暗吴宫下，春归越峤傍。明朝对佳节，无处觅椒觞。",
            "comment": ""
        },
        {
            "title": "晚自东湖携藉花归儿辈争插盆池香艳不歇亦供",
            "content": "怪底儿童无远图，埋盆注水插芙蕖。人心不作非真想，便觉东湖入座隅。",
            "comment": "【注释】【原题】：晚自东湖携藉花归儿辈争插盆池香艳不歇亦供两日嗅玩因成"
        },
        {
            "title": "和郑叔友题真如",
            "content": "南郡趋新幕，微官愧野人。客怀投寺晚，归梦到家频。岁月看蓬鬓，尘埃听葛贴。相随一杯酒，且慰百年身。",
            "comment": ""
        },
        {
            "title": "冬日道间",
            "content": "岁熟牛羊饱，村寒鸟兽呼。霜馀山骨露，水落涧毛枯。归艇收渔网，行人问酒垆。微躯任南北，未觉旅怀孤。",
            "comment": ""
        },
        {
            "title": "张云翔采兰堂",
            "content": "丈夫贵成名，人子重养志。志养非鼎食，名成要身致。世上万男儿，二者少称遂。乐哉张公子，此事有馀地。昔我游武林，始与张君值。津津紫芝眉，落落青云器。骅骝步康衢，鵰鹗腾秋翅。一官天南州，艰难已尝试。悠然望白云，归来为隐吏。轩裳非吾心，菽水重亲意。築堂九畹边，远取南陔义。膳羞务馨洁，晨夕必躬视。老人嗜国香，幽怀时一寄。春风敷柔丝，色与恩袍类。不效荆楚俗，纫之为佩璲。不学会稽亭，徒然修事。愿言倚玉树，同作庭阶瑞。他年粉署握，永伴莱衣戏。",
            "comment": ""
        },
        {
            "title": "宿鹫峰庵题壁兼呈林孚卿诸友",
            "content": "抱被招提听晚钟，昔游回首七春风。斩新花木轩窗外，依旧楼台烟霭中。永夜篝灯元自照，故人尊酒偶然同。明年此日看腾踏，先数班杨赋律工。",
            "comment": ""
        },
        {
            "title": "上陆盐生辰五首",
            "content": "可但人间五福全，飘飘真是地行仙。摩娑铜狄成追忆，游戏尘寰五百年。",
            "comment": ""
        },
        {
            "title": "次韵宋永兄感旧五首",
            "content": "待价君方藏尺璧，知音谁解听号钟。渥洼天上非无种，伯乐人间那易逢。墨绶解来三岁改，白云飞处寸心浓。鸱翔鸾伏古如此，直道不容非孔邛。",
            "comment": ""
        },
        {
            "title": "贺孙使君",
            "content": "文宿动三吴，于门应大儒。中秋寒律近，九叶瑞蓂敷。锦被栖郎舍，朱幡镇海隅。金鳌淹从橐，铜虎暂分符。德荫纷桃李，仁风暖绔襦。祝公椿寿永，千岁赞萝图。",
            "comment": ""
        },
        {
            "title": "乙亥岁除渔梁村",
            "content": "年来似觉道途熟，老去空更岁月频。爆竹一声乡梦破，残灯永夜客愁新。云容山意商量雪，柳眼桃腮领略春。想得在家小儿女，地炉相对说行人。",
            "comment": ""
        },
        {
            "title": "青玉案",
            "content": "邻鸡不管离怀苦，又还是、催人去。回首高城音信阻。霜桥月馆，水村烟市，总是思君处。裛残别袖燕支雨，谩留得、愁千缕。欲倩归鸿分付与。鸿飞不住，倚阑无语，独立长天暮。",
            "comment": "【注释】黄公度词，陈廷焯推崇备至，称之曰 ：“气和音雅 ，得味外味，人品既高，词理亦胜。《宋六十一家词选》中载其小令数篇，洵风雅之正声，温、韦之真脉也。”（《白雨斋词语》卷一）所谓“ 风雅正声”，主要是指此兴和寄托；所谓“温、韦真脉”，主要是指词情婉约，格调闲雅 。细玩此词，的确有这两方面的特色。汲古阁本《知稼翁词》载公度之子黄沃案语，云 ：“公之初登第也，赵丞相鼎延见款密，别后以书来往。秦益公（桧）闻而憾之。及泉幕任满，始以故事召赴行在，公虽知非当路意，而迫于君命，不敢俟驾，故寓意此词 。”说明这首词是在离开泉州幕府，召赴临安时所作。当时在主战派赵鼎主和派秦桧的斗争中，词人是站在赵鼎一边的，因此受到秦桧的忌恨。他本不愿在政治斗争中讨生活 ，但因“迫于君命，不敢俟驾”，只好硬着头皮到临安这个是非之地去。可是内心仍然充满矛盾，因此在词的一开头就写道 ：“邻鸡不管离怀苦，又还是 、催人去”。词人此日赴京，一大早雄鸡就不住地啼鸣，似乎在赶他上路。他感到十分讨厌，心里在咒骂着：“鸡啊，你太不理解我心中的痛苦了！”表面是怨鸡，可鸡是畜生，又凭什么怨它呢？分明是指鸡怨狗 ，骨子里是对“ 君命”或秦桧发出一种委婉的怨恨。这是用的比兴之义，即所谓“风雅正声”也。“回首”以下三句，仍是用比兴手法，通过对城中人的怀念，抒发不忍离开泉州、不愿奔赴临安但又不得不去的矛盾心情。“回首高城音信阻”，语本唐人欧阳詹《初发太原途中寄太原所思》诗句 ：“高城已不见，况复城中人。”秦观在《满庭芳》（出抹微云）中也写过 ：“伤情处、高城望断，灯火已黄昏 。”由此可见，表面所指者乃泉州城中他所恋的那个人，实际当指泉州那个地方。词人不仅刚离泉州时，一步一回首，留恋城中那个人，而且一路之上，不管经过什么地方，总是在想着她。“霜桥月馆，水村烟市”，以排比的手法写时间的转换和地点的转移，极言思念之深，且极富于形象性 。词人处于此进退维谷之境地，其感情尤为痛苦。北宋舒亶有一首《菩萨蛮》，词云：“画船挝鼓催君去 ，高楼把酒留君住。去住若为情，江头潮欲平 。”也通过写一方催他出发，而另一方劝他留下 ，表现了在强烈的矛盾冲突的内心痛苦之情。但此词写得较为细腻舒展，婉约缠绵，颇得温韦之真脉。过片径承上阕意脉，进一步写别情 。“燕支雨”即溶有脂粉的泪水，这可以证实“高城”中人乃女性。“裛残别袖燕支雨”语意高度浓缩 ，“别袖”谓分别之时；“残”指既别之后 ，仅仅七个字，便把依依不舍的别情及别后思量无时或释的怀抱概括出来。后加“谩留得、愁千缕 ”一句 ，则于喟叹之中抒发一腔剪不断、理还乱的离愁。由此可见，词人对入京以后的政治前途，感到何等的担忧！然而从字面上看，这几句又很艳丽，同韦庄《小重山》的“罗衣湿，红袂有啼痕”，词境多么相似 。若不知词人遭遇，我们尽可以把它当作艳词看 ；可是并不，其中有深意存焉。“欲倩”二句与上阕“回首高城 ”相应，高城人隔，音信不通，红泪裛残 ，愁绪难排 ，那么怎么办呢？他并不死心，还要取得联系。于是 ，“欲倩归鸿分付与”，托鸿雁以传消息 。可是“归鸿”偏偏又象“邻鸡”一样无情，连停也不肯停一下 。这完全是痴语、无理语，然却表现了无比的深情。鸿雁无情，此情难寄 ，词人真正处于无奈之中了。他只好独自倚危阑，失神凝望，但见暮霭沉沉，长天万里。这意境多么深远，把词人一腔难述之痛入骨之伤，都寄寓在不言之中。所谓“气和音雅，得味外味者，即此也。清人张惠言在《词选》的序中说，词是“缘情造端，兴于微言，以相感动，极命风谣里巷、男女哀乐，以道贤人君子幽约怨悱不能自言之情，低徊要眇以喻其致 。盖诗之比兴 ，变风之义，骚人之歌，则近之矣。”读了这首《青玉案》，不是正可得出这样的印象吗？"
        },
        {
            "title": "自恩平还题嵩台宋隆馆二绝",
            "content": "四山如画古端州，州在西江欲尽头。漫道江山解留客，老夫归思甚东流。",
            "comment": ""
        },
        {
            "title": "正月晦日寄宋永兄",
            "content": "万事萦心空岁月，一分春色已尘埃。檐前雨脚何时断，陌上遨头几日来。寒束幽花如有待，风延啼鸟苦相催。明年此会各南北，趁取官闲共酒杯。",
            "comment": ""
        },
        {
            "title": "赠泉守赵表之二首",
            "content": "禅翁笑拥两朱轮，麈尾蒲团付底人。千里讴吟真刺史，三朝出入老宗臣。春风半道旌旗转，南国一番桃李新。莫把蹄涔留尺鲤，早令图画上麒麟。",
            "comment": ""
        },
        {
            "title": "贺吕守用中",
            "content": "紫帽山颠秋色高，刺桐城头风怒号。乾坤冲融忽异态，千里和气生旌旄。昂星之精来瑞世，要令致主唐虞际。骨相诞锺嵩岳灵，风流不泯磻溪裔。怀香握兰今几春，琐闼画省曾弥纶。他年揽辔探禹穴，平反所活凡千人。南土分忧宽主顾，棠阴好在来何暮。儒风郁郁蜀文翁，德量汪汪黄叔度。相种由来多山车，蝉联八叶属我公。百年耆旧歌里，万里可指顾中。声名合沓盖九州，人物中兴第一流。风云变化固有待，苍虬宁许池中留。青衫腐儒趋幕府，香火祝公如卫武。夹辅皇家不计年，长将朽质入陶甄。",
            "comment": ""
        },
        {
            "title": "送陈应求赴官",
            "content": "莫辞酒，且听歌，休被骊驹白玉珂。主人劝客终今夕，明日长亭可奈何。金风萧萧鏖馀热，砌虫唧唧助凄切。此时景物不胜愁，况是离人心欲折。陈侯陈侯，貌岩岩而俊整，才浩浩而清绝。有如壶山之万仞巑屼，寿水之千寻莹澈。青芝赤箭药笼储，金钟大镛廊庙须。天生奇才为时出，容易弃掷天南隅。君不见马宾王，新丰一逆旅，又不见公孙弘。菑川一老儒。逢辰立谭取卿相，至今文采照天衢。广文官舍虽落莫，刀笔不与俗吏俱。公馀更勤五车读，未必不是北门西掖之权舆。刺桐古城花欲燃，旧游人物想依然。凭君到彼访二陆，向道故人饱饭度残年。",
            "comment": ""
        },
        {
            "title": "试院中蒙相君惠茶和钱教授韵",
            "content": "误向文闱齿缙绅，相君分赐壑源春。穷搜千卷非吾事，满引一杯如故人。无复睡魔能偃蹇，敢将诗律闹清新。西湖好趁清明约，泉活涓涓火不陈。",
            "comment": ""
        },
        {
            "title": "挽林闻远",
            "content": "曾向文闱屈壮图，羞将华发傍戎车。平生自致千金产，投老相辜一卷书。有子克家追羯末，何人会葬尽严徐。青天白日佳城闭，宰木萧萧穗帐虚。",
            "comment": ""
        },
        {
            "title": "慈竹",
            "content": "慈竹阴初合，新梢翠欲流。晚摇千尺影，冷撼一堂秋。笋迸苔痕拆，叶蒙山色幽。凤凰栖息稳，端为此君留。",
            "comment": ""
        },
        {
            "title": "和咏陈贤良华表",
            "content": "千年鹤表映溪滨，一代鸿文动至尊。仕路低徊唐老杜，才名合沓汉公孙。家风不减太丘令，盛事何如通德门。肯把浮荣衒流俗，欲遗典则到仍昆。",
            "comment": ""
        },
        {
            "title": "邵监携诗相访用集中闲居韵为谢",
            "content": "知君琢句用功深，屹立长城不受侵。纸上云烟惊老眼，笔端风雨起予心。万里初逢谈衮衮，一尊相对树阴阴。斯文入手岂易得，况复逃空喜足音。",
            "comment": ""
        },
        {
            "title": "苦热",
            "content": "玉井晨不冷，茅檐午欲焚。月摇看画箑，榴吐认红裙。迥野都如火，奇峰空自云。衣巾负芒刺，曝背有人耘。",
            "comment": ""
        },
        {
            "title": "石博山",
            "content": "谁琢翠岚如许工，晴峦汹涌欲穿空。一尘不动心斋处，寸缕初飞鼻孔通。",
            "comment": ""
        },
        {
            "title": "题诗口铺",
            "content": "一水曳修带，千山罗峻屏。客怀今古泪，人世短长亭。岁月身将老，功名梦未醒。长卿倦游久，归思满岩扃。",
            "comment": ""
        },
        {
            "title": "挽十一伯奉议四首",
            "content": "弓冶传家学，才名观国宾。谭经至白首，投老漫青纶。北去曾乘险，南归益自珍。要知超悟处，缥帙有离尘。",
            "comment": ""
        },
        {
            "title": "壬戌中秋沿檄行县与龚实之同宿于琴泉轩",
            "content": "摇落江城暮，招提访旧游。泉声终夜雨，竹影一堂秋。露湛衣裳冷，山空枕簟幽。故人怜寂寞，抱被肯相投。",
            "comment": ""
        },
        {
            "title": "别方良翰",
            "content": "海上曾闻属国归，归来依旧壮心违。风尘万里长为客，管库三年不救饥。尊酒欲谋良夜醉，庭花故就别时飞。看君好刷冲天翼，莫遣江城过雁稀。",
            "comment": ""
        },
        {
            "title": "题金沙驿",
            "content": "闽越饱溪山，何如蜀道难。驿行仍怯岭，舟驶复忧滩。行李三秋杪，居民百战残。今宵投宿处，茅店倚层恋。",
            "comment": ""
        },
        {
            "title": "和郑邦达主簿五绝",
            "content": "长倩抱关真碌碌，仲升吐策但平平。头颅四十已自揣，空负林宗裁鉴明。",
            "comment": ""
        },
        {
            "title": "至日题江山驿",
            "content": "客里萍蓬愧此身，天涯风俗对兹辰。云容山意商量雪，梅蕾葭灰漏洩春。岁晚旅怀元自恶，夜长归梦为谁频。遥怜儿女团乐处，应念江山飘泊人。",
            "comment": ""
        },
        {
            "title": "迓杨守宿九峰",
            "content": "木落闽山暮，云深野寺秋。寒花空照眼，浊酒不禁愁。宦拙羞奔走，时危且滞留。迥廊供徙倚，万虑寄冥搜。",
            "comment": ""
        },
        {
            "title": "早发东城迓宪车",
            "content": "五更驱倦仆，发轫古城边。月色潮初上，钟声人正眠。自怜筋力在，无补岁时迁。远愧陶彭泽，归心独浩然。",
            "comment": ""
        },
        {
            "title": "将赴高要官守书怀",
            "content": "古来仕路多机穽，我复情田少町畦。回首壮图犹拾渖，惊心往事屡吹虀。不因昏嫁那能许，此去声名敢厌低。但使安闲更强健，何妨流落在途泥。",
            "comment": ""
        },
        {
            "title": "再用韵书怀",
            "content": "行行渐入瘴乡深，官事从人笑我侵。越俎代庖真有愧，逢场作戏本无心。宾僚暇日一杯酒，杖屦西园十亩阴。政尔无能落闲处，且从猿鸟觅知音。",
            "comment": ""
        },
        {
            "title": "送陈景明尚书赴召四首",
            "content": "薄宦跕鸢城，归来梦乍惊。壮图空老大，朴学误平生。有客嘲杨子，无人荐祢衡。盐车逢伯乐，作意一长鸣。",
            "comment": ""
        },
        {
            "title": "题瘦牛岭",
            "content": "自笑年来为食谋，扶携百指过南州。时平四野皆青草，此地何曾解瘦牛。",
            "comment": ""
        },
        {
            "title": "越十日陪使君汪内翰复来",
            "content": "雅制初仍旧，佳名留至今。城依刺桐古，亭入芰荷深。尊俎宾僚集，旌麾刺史临。自公多暇日，及此豁尘襟。",
            "comment": ""
        },
        {
            "title": "挽十一伯奉议四首",
            "content": "有子皆麟凤，承家赖一夔。朝班通籍日，纶诰锡封时。堂上兰羞罢，人间风树悲。生荣死不朽，犹恨未期颐。",
            "comment": ""
        },
        {
            "title": "题顺济庙",
            "content": "枯木肇灵沧海东，参差宫殿崒晴空。平生不厌混巫媪，已死犹能效国功。万户牲醪无水旱，四时歌舞走儿童。传闻利泽至今在，千里危樯一信风。",
            "comment": ""
        },
        {
            "title": "和宋永兄爱日楼见寄八首",
            "content": "山林往不返，朝市去无回。能乐穷通者，真知出处哉。次山称漫仕，彭泽赋归来。堪笑胁肩子，相从不待媒。",
            "comment": ""
        },
        {
            "title": "别吕守三首",
            "content": "家世唐萧瑀，风流晋谢安。胸中畜邱壑，笔下富波澜。耆旧讴歌惜，宾僚礼数宽。龚黄初报政，飞诏忽江干。",
            "comment": ""
        },
        {
            "title": "鸟影度寒塘",
            "content": "秋色满潇湘，天寒玄鸟忙。数声离叠嶂，片影度横塘。风翮抟寥廊，烟踪入渺茫。乍随萍荇没，还共水云长。冷浸千寻碧，斜侵两岸霜。凝眸西塞远，疏点带残阳。",
            "comment": ""
        },
        {
            "title": "偕方次云饯孙守月下同归戏成",
            "content": "北陌争迎丞相车，南郡新分刺史符。弩矢纷纷夹道趋，旌旗猎猎照通衢。一时冠盖事奔走，车马不许停斯须。贤愚贵贱俱物役，始觉名利真区区。我亦年来忝簪绂，苛礼羁人日湮汨。往来叨沐主人恩，陶母不恪千金发。平明联辔逐西风，归路三更踏明月。解貂野店贳浊酒，醉罢高谭偃溟渤。风尘薄宦君勿悲，犹胜低回场屋时。乌帽白袍青竹榻，短檠终夜照红蜡。",
            "comment": ""
        },
        {
            "title": "贺陆盐允济二首",
            "content": "商飚送喜满华轩，乔岳锺灵积庆门。天上台星对南极，人间佳节是中元。一时闽越看前辈，千载机云见远孙。香火祝公如卫武，他年勋业照乾坤。",
            "comment": ""
        },
        {
            "title": "和方次云至日作",
            "content": "至日空相忆，何时复此来。素书烦蜡炬，往事付寒杯。梦破风惊竹，诗成雨绽梅。江城低婺女，回首亦劳哉。",
            "comment": ""
        },
        {
            "title": "挽顾德将别驾",
            "content": "襟怀渊海浩难量，仕路恩威见弛张。剧邑蒲鞭闲累月，潢池血剑萧如霜。朱门绝迹心常泰，银艾横腰鬓未苍。学不康时年半百，可怜天道竟茫茫。",
            "comment": ""
        },
        {
            "title": "陈晋江以壬戌四月上浣宴同僚于二公亭",
            "content": "百年遗址俯郊坰，十里苍波带古亭。隔岸楼台春去远，满湖烟雨酒微醒。苔碑缺落庭松老，野鸟去来汀草青。风物不殊天竺路，扁舟仿佛旧曾经。",
            "comment": ""
        },
        {
            "title": "漫成",
            "content": "时事含胡里，年华转烛间。利名多噂沓，贫贱觉安闲。致主知无术，归休幸有山。茅堂一尊酒，时得慰愁颜。",
            "comment": ""
        },
        {
            "title": "挽方宋贤四绝",
            "content": "少年挟策上皇都，晚岁论功向石渠。犹忆微才在天禄，铅丹曾为校遗书。",
            "comment": ""
        },
        {
            "title": "再别郑叔友兼寄方次云",
            "content": "鞍马侵三伏，萍蓬寄一身。及秋归计早，到日附书频。炎岭休长客，清漳有故人。过逢如问信，为道各埃尘。",
            "comment": ""
        },
        {
            "title": "赴南恩道间和杨体南三首",
            "content": "身任东西南北居，心安到处即吾庐。穷途俗眼休相薄，沮洳焉知无大鱼。",
            "comment": ""
        },
        {
            "title": "别吕守三首",
            "content": "涉猎愧醇儒，南州入幕初。力疲三尺法，尘满一床书。不有刘宽恕，何堪阮籍疏。才微甘冗长，感激辱吹嘘。",
            "comment": ""
        },
        {
            "title": "朝中措",
            "content": "屑瑶飘絮满层空。人在广寒宫。已觉楼台改观，渐看桃李春融。一城和气，宾筵不夜，舞态回风。正是为霖手段，南来先做年丰。",
            "comment": ""
        },
        {
            "title": "闻太母还舆喜极成歌",
            "content": "鸣呼祸变稔前朝，都城千雉摧天骄。翠华北征沙漠遥，六宫万里从翚褕。我皇龙飞守宗祧，周宣汉武见今朝。问安视膳阻夙宵，位极万乘心何聊。大哉圣孝回天眷，万类革心非革面。天边驿骑急星电，传报{左马右鬼}舆涉淮甸。小臣喜极手欲抃，朝坤一夜欢声遍。遥想千官会星弁，拜舞称觞长乐殿。",
            "comment": ""
        },
        {
            "title": "方帅务德生朝三首",
            "content": "一别帝城今几秋，忧时不复为身谋。枌榆故国三千里，桃李新阴四十州。谈笑折冲无鼠辈，平生推毂尽清流。急面整顿乾坤了，鸣玉槐庭要黑头。",
            "comment": ""
        },
        {
            "title": "挽方有成教授",
            "content": "生平劲节朱丝直，老去清规玉斗寒。卜築空存新第宅，典刑不见旧衣冠。百年世事随风烛，二纪才名独冷官。谢砌馀芳知未泯，森森儿侄长芝兰。",
            "comment": ""
        },
        {
            "title": "和宋永兄爱日楼见寄八首",
            "content": "龆齓携书册，成名天上回。如公希世者，自古几人哉。山薮讵宜去，功名看鼎来。人间无伯乐，相马失龙媒。",
            "comment": ""
        },
        {
            "title": "暮春宴东园方良翰有诗入夏追和",
            "content": "要洗襟怀万斛埃，一尊相属莫迟回。颠狂柳絮将春去，排比荷花刺水开。懒矣宦情甘冗长，拙於句法强追陪。人生行乐须闲健，千古朱颜同一颓。",
            "comment": ""
        },
        {
            "title": "次韵宋永兄伤时二首",
            "content": "举目江河异，伤心汉阙低。未闻胡折北，谁复将征西。志苦甘尝胆，身先愿执鼙。时惟王事急，六月尚栖栖。",
            "comment": ""
        },
        {
            "title": "夜坐梅树下率尔",
            "content": "羌吹宣重籥，胡床近小台。轻轻云片度，淡淡月华开。壁暗雨留藓，庭虚风落梅。纳凉公宇邃，清夜兴悠哉。",
            "comment": ""
        },
        {
            "title": "仙霞道中阻雨",
            "content": "薄墓雨霏霏，归心恨不飞。客程三日阻，家舍半年违。涧涩水争道，山空云触衣。凭谁洗光手，取出太阳辉。",
            "comment": ""
        },
        {
            "title": "和宋永兄咏荔支用东坡刑字韵四首",
            "content": "修竹繁阴覆绿萍，压墙朱实闹星星。明珠落掌骊龙睡，丹壳归盘白马刑。曾指画图夸北客，至今渍蜜动南溟。可怜伧父流涎久，何日乌山始一经。",
            "comment": ""
        },
        {
            "title": "倚薄",
            "content": "茅檐供倚薄，藜杖费扶携。天入平芜阔，山含宿霭低。树声风便旋，野色晚凄迷。容易营生事，秋田稻欲齐。",
            "comment": ""
        },
        {
            "title": "次师白弟元日韵",
            "content": "且看时事惬心期，莫为流年作许悲。足慰羁愁缘雁序，恐无奇策对龙墀。梅妆已觉香全减，柳线相将绿四垂。腊雪渐消春又到，人间底事不潜移。",
            "comment": ""
        },
        {
            "title": "送龚实之赴官南安十韵",
            "content": "气合论文地，魂销惜别筵。离亭芳草外，飞盖落花前。北阙旧通籍，南州先著鞭。却诜丹桂早，莱子彩衣鲜。侧耳聆佳政，成名及妙年。因风能见忆，得句会须传。筮仕聊栖棘，驽才阻泛莲。交情期岁晚，会面数秋天。莆水浮春树，桐城际暮烟。龚黄真忝窃，末路共腾骞。",
            "comment": ""
        },
        {
            "title": "次韵陈宜中携诗见防",
            "content": "朝来乾鹊啅檐牙，昨夜灯开送喜花。好事宁期贵公子，携诗肯访野人家。客愁到此逢寒食，薄宦羁人屡岁华。载酒他年问奇字，故园归去老桑麻。",
            "comment": ""
        },
        {
            "title": "黄宪生朝三首",
            "content": "经术贤关望，訏谟帝席前。词场声掷地，宪府力回天。金监风流在，炎陬雨露偏。殷勤理归揖，早觐日华边。",
            "comment": ""
        },
        {
            "title": "返照",
            "content": "返照隐西山，烟村一水间。路长人自急，林暮鸟知还。枫巷秋常扫，蓬门夜不关。风尘犹剧盗，岁月但催颜。",
            "comment": ""
        },
        {
            "title": "次韵宋永兄感旧五首",
            "content": "犹忆当年歌画空，乘欢直欲举千锺。韶光半老不相识，乐事一生能几逢。戏蝶狂蜂随意好，闲花蔓草向人浓。当垆春色今何在，病酒相如卧蜀邛。",
            "comment": ""
        },
        {
            "title": "别陈景明二首",
            "content": "董晁大策无今古，曾据龙头拜未央。天府带颁腰觉重，露门茗赐齿馀香。麻词一扫千言就，玉节三持万里强。自是中朝人第一，更将威信憺要荒。",
            "comment": ""
        },
        {
            "title": "和宋永兄罢官还家途中见寄四绝",
            "content": "三年惠政留岩邑，千里归舟犯恶滩。乌鹊信传知渐近，白鸥盟在未应寒。",
            "comment": ""
        },
        {
            "title": "奉别王宰先之",
            "content": "画角城头绕怨音，秋风握手别杯深。三年故国相从地，万里青云欲别心。醉罢林霜催菊花，梦回江月转棠阴。预愁晓色离亭外，衰草撩人思不禁。",
            "comment": ""
        },
        {
            "title": "西园二首",
            "content": "清樾才十亩，炎陬别一天。华堂依怪石，老木插飞烟。长夏绝无暑，乘风几欲仙。心闲境自胜，底处觅林泉。",
            "comment": ""
        },
        {
            "title": "方次云伏枕久不入城独宿知稼堂有怀",
            "content": "吹笛清宵何处声，隔窗斜月听人行。梦回案上青荧火，魂断城头长短更。三伏故人怜卧病，百年薄宦任浮生。春风尚忆茅堂话，相对哦诗天未明。",
            "comment": ""
        },
        {
            "title": "题白沙铺",
            "content": "负郭可无三顷秫，盖头幸有两间茅。还乡且尽田家乐，举世谁非市道交。村酒一杯浇磊块，山程数驿更硗嶅。羸骖莫怪归鞭急，心在轻红荔子梢。",
            "comment": ""
        },
        {
            "title": "和泉上人",
            "content": "芒鞋踏遍万山松,得得归来丈室中。破祴一身在悬罄，清谈对客似撞钟。名家要看惊人举，觅句何须效我穷。春雨地炉分半坐，便疑身住古禅丛。",
            "comment": ""
        },
        {
            "title": "和宋永兄春日闲居",
            "content": "负郭浓春事，高斋辟晓关。晴云浮越峤，芳草接荆蛮。禄薄难长饱，才微分久闲。年华兵甲里，吁骇镜中颜。",
            "comment": ""
        },
        {
            "title": "上陆盐生辰五首",
            "content": "高议曾匡马上翁，声名凛凛尉佗宫。谁知千载经行地，犹有云来绍祖风。",
            "comment": ""
        },
        {
            "title": "和宋永兄爱日楼见寄八首",
            "content": "医手无三折，愁肠漫九回。宦情聊复尔，世事转艰哉。狂态未能免，新诗特地来。从今罢歌舞，焦尾听无媒。",
            "comment": ""
        },
        {
            "title": "偕徐子由余子侯陈应求游虎丘岩偶题壁韵叶因",
            "content": "一室函沧海，群公半列侯。放怀追许谢，洗耳笑巢由。花暖蜂相趁，泥香燕自求。杖藜穷胜境，染笔记春游。",
            "comment": "【注释】【原题】：偕徐子由余子侯陈应求游虎丘岩偶题壁韵叶因分字联句"
        },
        {
            "title": "仙霞道中",
            "content": "村村翁妪贺年华，不道行人亦念家。可是浮名能挽我，杖藜元日度仙霞。",
            "comment": ""
        },
        {
            "title": "拟上张丞相",
            "content": "五闰干戈极，炎晖历数新。析圭绵六服，卜鼎迈千春。哀痛朝奸稔，夤缘国步屯。近畿横彗孛，严禁失钩陈。魏绛谋和敌，包胥日哭秦。翠华旋北狩，清跸且南巡。雾塞纷铜马，祥开表玉麟。官军推大弟，耆老赴仁人。唐祚兴灵武，昭王问水滨。悲缠刁斗急，警报羽书频。关辅腾骄子，朝廷倚大臣。梦符岩肖说，天祐岳生申。濯濯襟灵迈，温温德业纯。家声真不坠，庙略信如神。行洁圭无玷，心坚竹有筠。苍生出涂炭，黄屋待经纶。苏峻称兵日，姬公复辟辰。祚危旒在缀，主辱涕盈巾。诸将趋行殿，孤军入帝闉。乾坤收逆气，淮海霁妖尘。尊俎辞枢极，旌旄下蜀岷。霜棱函谷外，春色锦江濒。流马通飞漕，推锋截要津。荣亲万钟禄，许国百年身。盛烈刊彝鼎，丹忠薄昊旻。流言初抵隙，积毁竟排真。感激回天眷，须臾秉国钧。精神千载会，霖雨八方均。晓几趋环佩，朝班领缙绅。荆蛮淹月定，胡骑暮年驯。奉诏移瓯越，承恩拜紫宸。地遥分虎节，日暖想龙鳞。颍上归黄霸，河间借寇恂。台衡期必复，风俗再还淳。叹惜寒门士，叨陪上国宾。雕虫惭小技，连蹇分长贫。短剑秋仍抚，残灯夜更亲。曳裾胡不可，投璧惧无因。海运鹏孤翥，泥蟠蠖未伸。济时公努力，宇宙久荆榛。",
            "comment": ""
        },
        {
            "title": "偶成",
            "content": "野鸟春布谷，阶虫秋络丝。呶呶空过耳，终不救寒饥。",
            "comment": ""
        },
        {
            "title": "菩萨蛮",
            "content": "高楼目断南来翼。玉人依旧无消息。愁绪促眉端。不随衣带宽。萋萋天外草。何处春归早。无语凭栏杆。竹声生暮寒。",
            "comment": ""
        },
        {
            "title": "赠炊僮",
            "content": "鸡唱度才三，羸僮井臼探。缺瓶分晓月，古灶涌晴岚。口腹真吾累，庖厨赖尔堪。支离不耕者，对案敢无惭。",
            "comment": ""
        },
        {
            "title": "中秋西江上",
            "content": "月色今宵万里，笛声何处孤舟。世事堪惊流水，乡心不忍登楼。",
            "comment": ""
        },
        {
            "title": "迓泉守晚宿囊山",
            "content": "山木转斜晖，秋风动客衣。露华侵坐冷，星宿傍檐稀。楼迥钟声隐，更长烛影微。年来倦奔走，早觉利名非。",
            "comment": ""
        },
        {
            "title": "题大盈驿壁",
            "content": "西风落莫空馆，暮色迷蒙远恋。家近不妨酒尽，夜寒陡怯衣单。",
            "comment": ""
        },
        {
            "title": "方帅务德生朝三首",
            "content": "一气潜回万物春，星躔降昂岳生申。钓台今古风流在，梅岭东西雨露均。再拥朱轓专节制，久虚清禁待经纶。衮衣莫讶公归晚，要使遐荒识凤麟。",
            "comment": ""
        },
        {
            "title": "南来苦热戏作二首",
            "content": "农夫烈日夏畦耕，仙家九转丹灶成。阿奴投烛婢翻羹，飞蛾赴焰鸡遭烹。汤为池兮火为城，未如三伏南州行。",
            "comment": ""
        },
        {
            "title": "次韵林梅卿尚书新塘之什",
            "content": "翚翼东西势欲翔，高怀卜築白云乡。虾须半卷山排闼，属玉双飞水拍塘。天上功名身未老，年来邱壑意何长。万间广厦须公办，政恐徵书下建章。",
            "comment": ""
        },
        {
            "title": "和超然翁韵二首",
            "content": "西风回首故乡情，何日为园学邵平。已办孤帆冲夕浪，可堪万壑更秋声。折腰为米追时辈，当面输心愧老成。饮罢归来未能寝，微吟拥鼻数寒更。",
            "comment": ""
        },
        {
            "title": "贺郑漕三首",
            "content": "东京望重两儒先，经术传农败百看。派别九仙绵庆胄，运逢千载毓真贤。鼎槐未孥登三事，社桃何知托十天。寿考祝公如卫武，愿赓淇澳入诗篇。",
            "comment": ""
        },
        {
            "title": "和宋永四兄集句",
            "content": "时事干戈里，年光卷帙中。有怀忧社稷，无力靖华戎。世路日多梗。斋扉昼掩蓬。悲歌抚长铗，爽飒气摩空。",
            "comment": ""
        },
        {
            "title": "章运干和绿阴堂用韵为谢",
            "content": "工拙相悬几驿亭，敢将沮洳敌东溟。百年事契心先许，千里神交眼倍青。嗜酒杨雄官拓落，耽诗杜甫瘦伶俜。何时握笔论今古，经苦劳君一启扃。",
            "comment": ""
        },
        {
            "title": "题分水岭两绝",
            "content": "呜咽泉流万仞峰，断肠从此各西东。谁知不作多时别，依旧相逢沧海中。",
            "comment": ""
        },
        {
            "title": "次韵宋永兄感旧五首",
            "content": "龆齓谈经动圣聪，山川英气向来锺。中书落笔万人绕，天陛赐袍千载逢。利锁名缰身半老，酒徒诗社意偏浓。莫欺犬子倦游久，得志犹能通筰邛。",
            "comment": ""
        },
        {
            "title": "白沙夜闻滩声",
            "content": "错认松负万壑传，又如急雨碎池莲。青灯孤馆元无寐，况复溪声到枕边。",
            "comment": ""
        },
        {
            "title": "桂阳宰胡达信同年见赠三首次韵",
            "content": "场屋声名识子初，气吞杨孔况其馀。十年流落犹州县，千里往来只简书。卧雨餐风从鞅掌，昂霄耸壑正权舆。割鸡久屈屠牛手，洗眼天涯看诏除。",
            "comment": ""
        },
        {
            "title": "和陈应求春日见寄",
            "content": "满目繁春事，题诗寄所思。轻寒欺酒力，宿雨褪花姿。经世知无术，追欢要及时。郊原剩晴景，莫负去年期。",
            "comment": ""
        },
        {
            "title": "体南先生戒途有日惠诗为别三复黯然和韵奉送",
            "content": "可但儿曹学未成，鄙心蔓草要锄耕。劳君穷海坐宾馆，为我文坛作主盟。苜蓿阑干朝饭薄，图书跌荡夜谭清。便携琴剑东归得，信有人间桑梓情。",
            "comment": "【注释】【原题】：体南先生戒途有日惠诗为别三复黯然和韵奉送言不逮情"
        },
        {
            "title": "回文绝句",
            "content": "歌阕一尊清昼长，曲池小景晚风凉。波微动处见鱼戏，荷半开时过雨香。",
            "comment": ""
        },
        {
            "title": "挽方宋贤四绝",
            "content": "千年忠孝归图画，百卷风骚动冕旒。一尉南州成底事，可怜夜壑遽移舟。",
            "comment": ""
        },
        {
            "title": "不见",
            "content": "碧湘幽梦秋帷冷，玉滴宵壶声耿耿。平生不作等闲愁，风月故人长引领。青楼花开欢正新，当时握手欲留春。楼空花落春竟去，惟有纱窗锁暗尘。风流回首年华晚，愁与宫眉添宛转。不堪翠袖裛残香，六曲屏山为谁展。",
            "comment": ""
        },
        {
            "title": "送陈景明尚书赴召四首",
            "content": "物望唐姚宋，才名汉董晁。力阵治安策，亲际圣明朝。谠议裨宸极，高文灿斗杓。鹏程九万里，一举接扶摇。",
            "comment": ""
        },
        {
            "title": "九日",
            "content": "天涯霜露羁离久，海内风尘归思赊。万里穷途双白鬓，一尊浊酒对黄花。频年奔走哀王粲，落日登临忆孟嘉。绝塞欢娱易萧瑟，悲来忍泪望京华。",
            "comment": ""
        },
        {
            "title": "家僮归得王庆长消息知留浙中秋举",
            "content": "倦仆去复返，怜君归未能。吟馀幽砌月，梦破短檠灯。地僻人稀到，书成雁莫凭。秋风霜翮健，天末看飞腾。",
            "comment": ""
        },
        {
            "title": "挽欧阳夫人许氏二首",
            "content": "断机贻子训，截发具宾盘。异数行开邑，他乡忽盖棺。薤歌春日晚，萱树北堂寒。萧瑟青门道，莱衣泪不乾。",
            "comment": ""
        },
        {
            "title": "自恩平还题嵩台宋隆馆二绝",
            "content": "松菊壶山手自栽，二年羁宦客嵩台。无端却被东风误，又作恩平一梦回。",
            "comment": ""
        },
        {
            "title": "和宋永兄围棋青字韵因成五绝",
            "content": "一胜一负乃常事，七纵七擒真妙机。九械难窥墨翟守，六奇终破白登围。",
            "comment": ""
        },
        {
            "title": "过使华亭悼七友",
            "content": "恶石乱峥嵘，胡为君此行。功名成底事，舟楫误平生。天远宁容问，滩流本自鸣。林猿如会意，故作断肠声。",
            "comment": ""
        },
        {
            "title": "挽方宋贤四绝",
            "content": "管辂相无壬甲寿，郑玄梦告已辰年。收书恨未齐东观，作记虚传上九天。",
            "comment": ""
        },
        {
            "title": "黄宪生朝三首",
            "content": "国势巍巍盛，时髦衮衮生。云师绵世胄，汉相旧家声。学海波澜阔，神峰冰雪清。天涯逢诞日，目极曲江城。",
            "comment": ""
        },
        {
            "title": "山行即事二首",
            "content": "席改尊犹在，心闲屐自迟。角贴欹短树，风带罥疏篱。作难忧胡羯，全生混野麋。晚来幽意惬，归路恐多岐。",
            "comment": ""
        },
        {
            "title": "挽林惠州深父二首",
            "content": "昭代轻辞禄，高堂乐击鲜。庆馀黄雀报，梦契白鸡年。酹酒生刍外，归魂宿草边。伤生耆旧尽，执绋涕潸然。",
            "comment": ""
        },
        {
            "title": "挽方仲及签判二首",
            "content": "年来群盗满南区，百指间关返旧庐。杖屦不辞还往数，尊罍犹想笑谭馀。音容忽忽成千古，身世悠悠竟六如。修短穷通一无恨，可怜经济尽丘墟。",
            "comment": ""
        },
        {
            "title": "和南安余宰题翠阴亭致爽轩二首",
            "content": "硕势揖孤峙，交柯藏伯劳。日临公馆寂，人与此轩高。对酒屡中圣，题诗应仆骚。乔林思旧隐，咫尺听风号。",
            "comment": ""
        },
        {
            "title": "题师吴堂",
            "content": "夫子贤尧舜，老彭尝窃比。郯子及师襄，下问曾不耻。河汾一书生，自谓圣复起。西京投阁士，敢与孟轲齿。古人取名廉，后人取名侈。谁知今人中，复见古君子。方君帅南越，千载少伦拟。燕居榜师吴，一谦具四美。隐之经石门，得名一杯水。伯始万事优，可但清而已。官曹服公德，廉仁革贪鄙。民俗陶公化，淳厚胜奸宄。蛮獠畏公威，折箠制千里。老猾惮公明，束手敢干纪。三城有馀力，一堂仍旧址。裘带自清闲，宾僚多燕喜。惟昔开元相，勋业照青史。胸蟠活国计，试手曾向此。我公廊庙具，劳外亦久矣。尺一趣归装，高蹈广平轨。",
            "comment": ""
        },
        {
            "title": "贺郑漕三首",
            "content": "当年画省与成均，联璧看君亲弟昆。清世几人兼五福，白头相对备三尊。朝班犹识尚书履，时论同推通德门。早晚芝函趣归骑，要令勋业照乾坤。",
            "comment": ""
        },
        {
            "title": "将归",
            "content": "北首寒犹浅，南辕暑正深。马蹄长道路，鹿性本山林。客至能相勉，愁来可独禁。功名竟何物，造化久冥心。",
            "comment": ""
        },
        {
            "title": "次韵宋永兄白发",
            "content": "银鬓讵如许，金丹奈若何。休垂髀肉涕，莫击唾壶歌。世事奕棋局，人材在沚莪。未须相料理，大器晚成多。",
            "comment": ""
        },
        {
            "title": "奥村晚望",
            "content": "山逐寒云断，天随暮霭低。稻畦迷上下，樵径自东西。故国存书剑，他乡尚鼓鼙。涓埃期补报，未敢卜幽栖。",
            "comment": ""
        },
        {
            "title": "体南先生戒途有日惠诗为别三复黯然和韵奉送",
            "content": "抟抄聚散苦匆匆，岁晚山寒吾道东。万木飘萧催客老，一官去住任天公。情知今夕芳尊倒，魂断长亭返照红。却喜到家春正好，蛮烟洗尽见华风。",
            "comment": "【注释】【原题】：体南先生戒途有日惠诗为别三复黯然和韵奉送言不逮情"
        },
        {
            "title": "谒守净禅师",
            "content": "十方同聚会，个个学无为。此是选佛场，心空及第归。",
            "comment": ""
        },
        {
            "title": "赠延福端老二绝",
            "content": "飘然瓶锡信行藏，偶驻姜峰古道场。欲识高人用心处，白云堂下一炉香。",
            "comment": ""
        },
        {
            "title": "题分水岭两绝",
            "content": "闽越江南此地分，鲍娘诗句尚能存。客怀未觉今宵好，家住壶山烟雨村。",
            "comment": ""
        },
        {
            "title": "春雨中会西山佛迹",
            "content": "自喜平生山水心，公馀犹及此登临。云埋古寺钟声远，花落空村烟雨深。是处芳尊追胜概，几人寒勒度疏林。都无春色一分在，况有尘寰万虑侵。",
            "comment": ""
        },
        {
            "title": "暮春山间",
            "content": "缓步春山春日长，流莺不语燕飞忙。桃花落处无人见，濯手惟闻涧水香。",
            "comment": ""
        },
        {
            "title": "次韵宋永兄感旧五首",
            "content": "何用咄咄愁书空，何用鼎食鸣金钟。流行坎止随所值，穮蓘不忧年不逢。金钗困懒海棠睡，玉斝淋漓琥珀浓。安能辛勤链石髓，苦学成周人姓邛。",
            "comment": ""
        },
        {
            "title": "赠泉守赵表之二首",
            "content": "扁舟昔舣浙江边，曾醉王孙玳瑁筵。竹杖芒鞵晚城上，金荷银烛夜堂前。宦游我辈聊复尔，聚散人间亦偶然。谁料天涯今八载，青灯相对各华颠。",
            "comment": ""
        },
        {
            "title": "黄宪生朝三首",
            "content": "阴德千人活，霜威五岭寒。三持使者节，一着惠文冠。台省班联忝，宾僚礼数宽。微官惭束缚，称寿阻门阑。",
            "comment": ""
        },
        {
            "title": "和龚实之闻虏人败盟",
            "content": "请缨未系单于颈，置火面然董卓脐。列郡奔驰喧羽檄，圣朝哀痛下芝泥。盟寒关陇无来使，春晚江淮有战鼙。十载枕边忧国泪，不堪幽梦破晨鸡。",
            "comment": ""
        },
        {
            "title": "送外兄方卿公美赴广东宪十绝",
            "content": "亲舆昔侍角方总，使节今持鬓未苍。竹马儿童半相识，分明遗爱在甘棠。",
            "comment": ""
        },
        {
            "title": "思归",
            "content": "醉眼乾坤大，归心日夜长。风霜岁云暮，尘土鬓成苍。俗物犹能在，危机只自防。可无田种秫，三径未宜荒。",
            "comment": ""
        },
        {
            "title": "恩平灯夕忆上都旧游呈座客",
            "content": "千尺鳌山面紫宸，豪华曾见夹城春。至今魂梦钧天奏，投老宦游穷海滨。随分尊罍奉佳客，记时灯火照严闉。年来大觉欢情减，聊与风光作主人。",
            "comment": ""
        },
        {
            "title": "寄方次云",
            "content": "近有清源信，官期报早秋。时危从薄宦，情在惜同游。簪笏趋新幕，琴书别故邱。君能访茅宇，尊酒话离愁。",
            "comment": ""
        },
        {
            "title": "和余子美即事二首",
            "content": "黌堂归去葛衣轻，怪底形容太瘦生。抖擞悭囊偿酒债，安排嶮韵主诗盟。妖韶梅老自馀态，滋味韩休薄大羹。强策驽骀追逸驾，不堪才力但平平。",
            "comment": ""
        },
        {
            "title": "挽陈夫人卓氏二首",
            "content": "贵不改旧习，老犹遵幼仪。安贫偕隐者，急义胜男儿。馀涧河九里，宁馨桂一枝。秋毫有遗恨，石窌剖封迟。",
            "comment": ""
        },
        {
            "title": "岳阳楼",
            "content": "后乐先忧记饱观，兹楼今始得凭栏。吐吞五水波涛阔，出纳三光境界宽。黄帝乐声喧广宙，湘君山影浸晴澜。江山何独助张说，收拾清晖上笔端。",
            "comment": ""
        },
        {
            "title": "御赐阁额二首",
            "content": "功掩萧何第，名超崔氏堂。孤忠扶社稷，一德契穹苍。金碧飞翚外，鸾虬结绮傍。落成纷贺燕，弱羽得高翔。",
            "comment": ""
        },
        {
            "title": "送郑察推叔友罢官之潮阳二首",
            "content": "春草故人去，落花离绪多。芙蓉少颜色，薏薿尽风波。尘土非长策，功名一醉歌。周南暂留滞，莫改岁寒柯。",
            "comment": ""
        },
        {
            "title": "和郑邦达主簿五绝",
            "content": "望重东京宪与香，自怜忝祖寸无长。高天厚地容蝼蚁，乞与江湖作漫郎。",
            "comment": ""
        },
        {
            "title": "初秋夜坐",
            "content": "纳凉北窗下，景象有馀清。林暝惟萤影，庭幽但竹声。语阑惊坐久，露重觉衣轻。不寐饶诗思，徘徊参斗横。",
            "comment": ""
        },
        {
            "title": "好事近",
            "content": "湖上送残春，已负别时归约。好在故园桃李，为谁开谁落。还家应是荔支天，浮蚁要人酌。莫把舞裙歌扇，便等闲抛却。",
            "comment": ""
        },
        {
            "title": "和章守三咏·右披云楼",
            "content": "飞楼跨危堞，云雾晓披披。形胜供临眺，公馀来燕宜。江横睥睨阔，山入绮疏奇。风月本无价，君侯况有诗。",
            "comment": ""
        },
        {
            "title": "秋旱祈雨",
            "content": "万顷膏腴欲圻龟，祷祠曾不补毫厘。朝廷无事政刑简，天地何心岭海饥。绝徼难逢霖雨手，隐忧先到老农眉。谁能鞭策卧龙起，乞与滂沱一解颐。",
            "comment": ""
        },
        {
            "title": "戏集老杜句再和",
            "content": "背堂资僻远，要路亦高深。未负幽栖志，回看不住心。寒花隐乱草，飞鸟度层阴。独绕荒斋径，新诗近玉琴。",
            "comment": ""
        },
        {
            "title": "雨后春游",
            "content": "鸣鸠乳燕报新晴，更被提壶苦劝人。万点桃花落红雨，十分蕉叶负青春。醉乡归去疑无路，诗笔拈来似有神。莫惜千金买一笑，馀年乐事更关身。",
            "comment": ""
        },
        {
            "title": "上陆盐生辰五首",
            "content": "拂拂秋风生桂枝，于门何日诞英奇。请看素魄初圆夜，正是奎星呈瑞时。",
            "comment": ""
        },
        {
            "title": "对瓶花独酌",
            "content": "红红白白两铜瓶，软饱相看眼倍明。脔肉自能知鼎味，底寻酒海与花城。",
            "comment": ""
        },
        {
            "title": "三瑞堂",
            "content": "机云二子才孤标，妙龄驰声典午朝。今见远孙来海峤，儒雅雍容饰汉条。德化醇醲春有脚，天姿粹美玉不彫。无复犊牛充带佩，坐令襦绔成歌谣。蕴藉斯人合台阁，暂把一麾亦不恶。铃阁正午槐阴清，讼庭无人鸟声乐。政成瑞应一何多，天香国艳骈花萼。可但渔阳倾麦岐，会见西京纪神爵。吾闻作善天降祥，拭目泥封下建章。一时文采七闽郡，千载风流三瑞堂。坤珍效祉来未央，九茎怒芽抽且长。胡不图之献天子，播在乐府歌芝房。",
            "comment": ""
        },
        {
            "title": "悲秋",
            "content": "万里西风入晚扉，高斋怅望独移时。迢迢别浦帆双去，漠漠平芜天四垂。雨意欲晴山鸟乐，寒声初到井梧知。丈夫感慨关时事，不学楚人儿女悲。",
            "comment": ""
        },
        {
            "title": "和宋永兄罢官还家途中见寄四绝",
            "content": "流年忽忽双蓬鬓，薄宦纷纷一旅亭。惟有长官衫色在，至今犹与眼俱青。",
            "comment": ""
        },
        {
            "title": "挽方仲及签判二首",
            "content": "才华早岁妙中州，惠爱长存瘴岭头。陈迹他年循吏传，遗文何日茂陵求。平生业履一经在，投老功名万事休。惟有岿然岘山石，往来涕泪不胜流。",
            "comment": ""
        },
        {
            "title": "和使君劭农之什",
            "content": "交情自许胶投漆，宾主相辉璧与琨。卖剑早书循吏传，种瓜时问故侯园。百年耆旧须亲访，千里耕桑戴上恩。一郡风流古来少，笔端珠玉富归轩。",
            "comment": ""
        },
        {
            "title": "立春日有感",
            "content": "三见春归人未归，天涯依旧赋春诗。一官得失不相补，万事乘除只自知。年去年来供屈指，岭南岭北入支颐。柳眉桃脸竞时节，难遣东风染鬓丝。",
            "comment": ""
        },
        {
            "title": "题翠峰寺西轩",
            "content": "寂寂春葩映短墙，半山松竹奏笙簧。无情幽鸟背人去，不惯村童笑客狂。",
            "comment": ""
        },
        {
            "title": "送弟士季赴永春",
            "content": "赠君以宣城秋兔之颖，佩君以峄阳焦尾之琴。饯君以显父清壶之酒，送君以安仁金谷之吟。笔传洙泗之正印，琴弹单父之遗音。酒以陶百里醇醲之化，诗以写一时离别之心。门前车马气骎骎，黄叶飞翻秋正深。风雨对床连夜语，江山异地欲分襟。忆昔联名唱行殿，一日声华九垓遍。自知无用甘林泉，君亦何为尚州县。君今未用叹滞留，丈夫勋业要晚收。信臣千载循吏传，密令当年褒德侯。高才所莅无全牛，民自不冤吏早休。倘免诛求急星火，行看寇盗尽锄耰。",
            "comment": ""
        },
        {
            "title": "次韵宋永兄感旧五首",
            "content": "三分春色二分空，莫待春归怨晓钟。诗句逼人何太甚，酒徒知己信难逢。百年夜永昼愁短，千树红疏绿渐浓。尊俎班荆元不恶，试张云幕席苕邛。",
            "comment": ""
        },
        {
            "title": "喜雨",
            "content": "皇天啬甘泽，为农生理休。哀哉桑麻瘁，得意蓬蒿稠。一夜溜檐雨，晓屋喧鸣鸠。惊涛注空壑，秀色溢平畴。田舍无宿储，及此宽百忧。陌上谁家郎，惟恐阻春游。",
            "comment": ""
        },
        {
            "title": "和宋永兄围棋青字韵因成五绝",
            "content": "翻劫解围心有兵，谋生政要眼双青。已收鹅阵乌巢幕，未放鹰扬鸥满汀。",
            "comment": ""
        },
        {
            "title": "题定光寺",
            "content": "为怜山色好，百里赴幽期。叠嶂生寒早，修林出日迟。年华空晼晚，时事竟艰危。咫尺故园在，题诗有所思。",
            "comment": ""
        },
        {
            "title": "和宋永兄爱日楼见寄八首",
            "content": "画图展处千山雪，渔艇归时一笛风。为爱东溟日色好，侧身楼外望壶公。",
            "comment": ""
        },
        {
            "title": "与方稚川",
            "content": "南来厌见跕飞茑，之子相逢意凛然。未用天涯欢沦落，要知幕府盛才贤。清谭霏屑论交地，叠鼓喧江送别筵。帆腹渐肥人渐远，离愁长在夕阳边。",
            "comment": ""
        },
        {
            "title": "题方民瞻草堂",
            "content": "结宇嚣尘外，寓形天地间。幽怀付松菊，高卧对云山。门巷来人少，琴书竟日闲。可怜朝市客，名利老朱颜。",
            "comment": ""
        },
        {
            "title": "挽十一伯奉议四首",
            "content": "丘壑性所乐，诗书老自娱。谭惟听两部，贫不种千奴。岁月柯间蚁，功名水上凫。平生五车读，留得付诸孤。",
            "comment": ""
        },
        {
            "title": "题云台寺",
            "content": "西风城郭尚炎威，竟日琴尊历翠微。红尽秋林枫正落，凉生晚寺雨初飞。相从岁月交情旧，此去尘埃会面稀。往事惟馀故侯冢，白杨衰草露沾衣。",
            "comment": ""
        },
        {
            "title": "送外兄方卿公美赴广东宪十绝",
            "content": "闻道韶阳一亩宫，居民奉祀曲江公。凭君到日酹尊酒，醖藉风流事事同。",
            "comment": ""
        },
        {
            "title": "满庭芳",
            "content": "一径叉分，三亭鼎峙，小园别是清幽。曲阑低槛，春色四时留。怪石参差卧虎，长松偃蹇拿虬。携筇晚，风来万里，冷撼一天秋。优游。销永昼，琴尊左右，宾主风流。且偷闲，不妨身在南州。故国归帆隐隐，西崑往事悠悠。都休问，金钗十二，满酌听轻讴。",
            "comment": ""
        },
        {
            "title": "赠弟稚圭别",
            "content": "行色动高盖，题诗寄短笺。离亭春草外，吉水暮云边。鵰鹗抟霜翅，骅骝受玉鞭。槐黄须努力，好语及秋天。",
            "comment": ""
        },
        {
            "title": "早春红梅盛开有感",
            "content": "少年桃李竞青春，回顾寒梅已丈人。强欲施朱追俗好，谁知翻是失天真。",
            "comment": ""
        },
        {
            "title": "秋旱热甚尤苦登陟舆中戏成",
            "content": "少皞不用事，八月犹苦热。南方本炎蒸，况乃甘泽阙。雨师弛厥职，旱魃逞馀孽。金石铄欲流，污池龟甲裂。稼穑亦已休，田家生理绝。敢意築场圃，渐闻罂瓶竭。租敛数有恒，不为愆阳辍。州县急锱铢，鞭箠动流血。吁嗟号帝阍，此语何由彻。空村巫觋舞，灵祠香火谒。水旱制於天，祈禳恐虚设。尝闻桑林祷，爪牺亦清洁。万国几为鱼，尧德岂其劣。但令备先具，难必沴气灭。江淮十万兵，仰口资饭馈辙。太仓无宿储，有司忧百结。腐儒从薄宦，篮舆走嵽嵲。王事有严程，亭午不得歇。林鸟呀无声，仆夫屡告暍。马得变玄冬，阴厓踏层雪。",
            "comment": ""
        },
        {
            "title": "挽林惠州深父二首",
            "content": "吾道初彫丧，名公竟典刑。牧民沾汉玺，诏子有韦经。阻奉金銮对，虚埋石槨铭。登门人已往，遗范俨丹青。",
            "comment": ""
        },
        {
            "title": "送外兄方卿公美赴广东宪十绝",
            "content": "新息功名晚始收，送君今去跕鸢州。男儿未上云台画，莫念平生马少游。",
            "comment": ""
        },
        {
            "title": "挽乐全宋丈二首",
            "content": "叹息高人逝，仪形绘事传。耆年馀八十，遗行满三千。朱绂沾新命，苍松郁故阡。春风笳吹咽，桃李亦凄然。",
            "comment": ""
        },
        {
            "title": "方斛石菖蒲",
            "content": "勺水回环含浅清，寸茎苍翠冠峥嵘。扁舟浮玉山前过，想见江湖万里情。",
            "comment": ""
        },
        {
            "title": "春日怀王庆长",
            "content": "夜雨才沾地，朝晖已照墙。润畦舒菜甲，暖树拆茶枪。胡虏潜沙碛，关河息战场。王孙缘底事，萍迹久他乡。",
            "comment": ""
        },
        {
            "title": "无题",
            "content": "鸡虫底处觅得失，凫鹤无心较短长。医国未能三折臂，忧时空费九回肠。",
            "comment": ""
        },
        {
            "title": "和章守三咏·右清心堂",
            "content": "千里有馀刃，一堂聊赏心。庭虚延远吹，檐敞受繁阴。休吏帘初下，忘怀机自沉。人间足尘土，无路到清襟。",
            "comment": ""
        },
        {
            "title": "松峰庵即席示同年",
            "content": "才子连镳俯近坰，强缉巴词醉墨轻。我辈讵能捐习气，伊人底事寡诗情。漫令抆目朝朝望，无复挥毫字字清。冷淡生涯殊不恶，想应着意讳穷名。",
            "comment": ""
        },
        {
            "title": "题潮阳石塔寺",
            "content": "投檄真成出瘴乡，篮舆渐喜到僧坊。长风解事吹江雨，乞与行人五月凉。",
            "comment": ""
        },
        {
            "title": "春日宴共乐台",
            "content": "画栋朱甍插紫清，连山带水自纡萦。闾阎高下鱼鳞比，田亩纵横基局平。花发鸟啼春耐事，夜阑客散月多情。寸阴自古千金重，一笑人间万虑轻。",
            "comment": ""
        },
        {
            "title": "送外兄方卿公美赴广东宪十绝",
            "content": "早晚芝函下九天，不容瓜戍更期年。苍生属望为霖久，肯使炎方雨露偏。",
            "comment": ""
        },
        {
            "title": "次方咨谋韵贺郑宋英弄璋",
            "content": "渥洼产龙种，筦簟兆熊禧。木星光芒舒紫焰，玉出昆山珠出隋。徐卿忧何有，于门高可期。啼声已识是英物，成立行看少壮时。瓦盆盛酒醺四座，我独不许陪宗支。眼穿难望葱牙镪，吻燥不沾荷叶卮。涓滴於人甘分绝，枯肠强索祝儿诗。祝儿效张良，熟读韬钤为帝师。祝儿效陈平，磊落胸中吐六奇。天骄捧首遁漠北，岂容郊垒尚累累。",
            "comment": ""
        },
        {
            "title": "和宋永兄咏荔支用东坡刑字韵四首",
            "content": "蜜甜谁数楚江萍，枉道偷桃是岁星。长夏日烘怜国色，去年霜薄赦秋刑。侯堂旧许祠南海，使驿曾劳走北溟。名种尚堪重品第，未甘陆羽著茶经。",
            "comment": ""
        },
        {
            "title": "送外兄方卿公美赴广东宪十绝",
            "content": "怪底青云懒着鞭，年来馀事觉真诠。圜扉昼辟庭无讼，时访曹溪六祖禅。",
            "comment": ""
        },
        {
            "title": "送外兄方卿公美赴广东宪十绝",
            "content": "千里江山一雁声，广文官舍冷如冰。祈奚若未忘公举，魏戊犹堪备内称。",
            "comment": ""
        },
        {
            "title": "醉中别李元泰",
            "content": "同云幕幕暗前山，急雨飕飕酿小寒。桃花欲开尚羞涩，梅梢已老半阑珊。话别一尊休草草，丈夫相识期岁老。绨袍万一未忘情，春风莫惜归来早。",
            "comment": ""
        },
        {
            "title": "惜别行送林梅卿赴阙",
            "content": "刺桐城边桐叶飞，刺桐城外行人稀。客来别我有所适，问客此去何当归。林卿妙龄才秀发，胸中万卷涌溟渤。家声合沓盖九州，里第嶙峋表双阙。劫来试吏天南方，骥絷焉能骋所长。梅仙脱身东市卒，杜老落笔中书堂。传道淮壖减豺虎，政须礼乐事明主。之子轩轩霄汉姿，好向春风刷毛羽。",
            "comment": ""
        },
        {
            "title": "题七星岩",
            "content": "天上何时落斗星，化为巨石罗翠屏。洞拆三叉盘空曲，壁立万仞穿青冥。客寻旧路不知处，龙去千载犹闻腥。欲访仙子问真诀，岩扃寂寂水泠泠。",
            "comment": ""
        },
        {
            "title": "午睡起得富沙信",
            "content": "闲处工夫要破除，茅堂一枕黑甜馀。漆园栩栩看成蝶，边笥便便旧贮书。扫尽机心还罔象，了无行迹便华胥。故人千里能知我，远寄月团供燕居。",
            "comment": ""
        },
        {
            "title": "和宋永兄咏荔支用东坡刑字韵四首",
            "content": "一时红紫逐飘萍，风雨残枝尚缀星。西国葡萄甘仆隶，白家踯躅强仪刑。谁移仙种从丹府，不使灵荄遍八溟。大业豪华今寂寞，佳名空著海山经。",
            "comment": ""
        },
        {
            "title": "和宋永兄围棋青字韵因成五绝",
            "content": "哲匠观旁嘿若暗，衔枚勇士用功深。管中窥豹谁家子，技痒时时不自禁。",
            "comment": ""
        },
        {
            "title": "寄林谦之",
            "content": "冰壶玉麈逼人寒，忽漫过逢豁肺肝。千载有人扶古道，一时倾盖尽儒冠。不妨我辈诗肠在，要取他年酒量宽。万卷白头成底事，贩屠之辈任艰难。",
            "comment": ""
        },
        {
            "title": "唱和盈轴而燕集未期小诗请广文兄为遨头",
            "content": "烦君管领东君手，收拾风光尊俎中。与作遨头共春燕，何须拥鼻学秋虫。谁怜老子兴不浅，自笑穷人诗转工。趁取身闲酒价贱，明年此日又西东。",
            "comment": ""
        },
        {
            "title": "题凉峰",
            "content": "倚杖清秋远，弹琴白昼长。笙箫离馆废，云木晚风凉。往事空流水，岿心满夕阳。相逢惜分手，珍重故人觞。",
            "comment": ""
        },
        {
            "title": "挽蔡公南别驾二首",
            "content": "往岁从新幕，逢君入瘴乡。但知期白首，谁意熟黄粱。星屏尘埃合，铭旌道路长。几经遗爱地，清泪湿甘棠。",
            "comment": ""
        },
        {
            "title": "和宋永兄罢官还家途中见寄四绝",
            "content": "知稼堂中一味闲，卷帘终日卧看山。虽无微禄供贫病，幸有新诗伴往还。",
            "comment": ""
        },
        {
            "title": "官舍闲居",
            "content": "朝市竞纷华，山林甘寂寞。要之其间各有趣，飞鸟冲天鱼纵壑。我本麋鹿姿，误被簪绅缚。男婚女嫁苦逼人，薄宦天涯失身落。似吏非吏兮似隐非隐，谓强不强兮谓弱不弱。五斗红腐可以疗饥，一室琴书可以自乐。负暄扪虱度清昼，未觉岭南官况恶。",
            "comment": ""
        },
        {
            "title": "和余子美春日缓步",
            "content": "道屈时危且茹藜，不妨去鲁尽迟迟。一轩容膝分蓝宇，十里携筇闯麦岐。杜老皓头真可惜，陶潜知命更奚疑。干戈淮上无消息，愁绝南山独步时。",
            "comment": ""
        },
        {
            "title": "和邵观复见赠",
            "content": "诗才千丈清且嵬，笔力万牛挽不回。平生用心有根柢，丱角指南得天才。江西波澜浩如海，一派流落天南垓。久谓升堂胔已哜，可是持鼓门过雷。诗能穷人岂其理，人穷乃工於诗尔。不妨俗眼自青白，第恐獠音无正始。挽首谁能兄孔方，高谈直欲妻法喜。眼高未伏下孔杨，渠肯碌碌数馀子。我无寸长班俊髦，狐裘之傍羞緼袍。所得虚名真画饼，劫来穷海试铅刀。书生习气扫未尽，画诺闭门思和陶。锥处囊中颖立见，君欲逃名何可逃。君家故侯青门东，人物於今有祖风。落拓一官姑吏隐，敏捷千首追诗翁。何者蹄涔留尺鲤，未办斗水活蛟龙。丈夫功业不嫌晚，政恐夫君甘养蒙。",
            "comment": ""
        },
        {
            "title": "寄题方机宜稚川恕斋",
            "content": "恕斋且袖经纶手，他日能容吏吐茵。四壁琴书供宴坐，一言佩服要终身。襟怀但令有馀地，刀笔从教不若人。想得清尊及闲暇，宾僚相对面生春。",
            "comment": ""
        },
        {
            "title": "离临安",
            "content": "细雨出江城，潮回江正清。未能捐俗累，不敢惮严程。落日行人少，空山独鸟鸣。离愁似春草，触处便能生。",
            "comment": ""
        },
        {
            "title": "和汪端中陪府君游东湖",
            "content": "汉家虎玺重分铜，銮坡厌直金莲红。海角疮痍烦大手，循良不愧古人风。偃蹇霜风铃阁寂，蒙茸春色圜扉空。为郡风流见前辈，隙日车盖飞城东。鳌首虚亭未泯灭，骚人古意无终穷。香风十里菰蒲外，喜气一城尊俎中。中原景物久荆棘，南渡衣冠随梗蓬。此地龟文符古识，盛观略与承平同。腐儒谬忝无双裔，声价远惭吾祖童。青衫幕府困奔走，赖有新诗为发聋。",
            "comment": ""
        },
        {
            "title": "西园二首",
            "content": "意得壶觞外，心清杖屦间。簿书休吏早，花鸟向人闲。旧隐在何许，倦游殊未还。天涯赖有此，退食一开颜。",
            "comment": ""
        },
        {
            "title": "和郑邦达主簿五绝",
            "content": "邂逅天涯一破颜，缁尘染素客途艰。休将俗眼轻游子，无数珠玑咳唾间。",
            "comment": ""
        },
        {
            "title": "秋兴二首",
            "content": "秋入蒹葭霜正威，数声归雁塞痕微。欺人白发萧萧得，未老丹枫故故飞。胡虏乾坤多战骨，江湖风雨一蓑衣。百年粗饭从衰朽，万事尘寰有是非。",
            "comment": ""
        },
        {
            "title": "贺陆盐允济二首",
            "content": "大手聊分八使车，腰丛六印益纡徐。圜扉鞠草刑无滥，万灶熬波国有储。航栈蛮琛纷络绎，权衡选路不崎岖。苍生久郁为霖望，早晚徵书下玉除。",
            "comment": ""
        },
        {
            "title": "久不得浙耗",
            "content": "独酌浇愁酒，慵翻信手书。折腰行俗吏，投足且吾庐。岁月莺声老，江湖雁影疏。依栖五侯第，旅食近何如。",
            "comment": ""
        },
        {
            "title": "西湖会同年和巫子先韵",
            "content": "一鹯独立鸟群空，寂寞谁怜汉阁雄。雁塔他年曾接武，乌台今日自生风。平湖入座摇寒碧，返照催人堕晚红。目断禁城骢马客，何时谭笑一尊同。",
            "comment": ""
        },
        {
            "title": "元日次良翰韵",
            "content": "老去低徊强北游，春来消息望南州。别离况复年华换，富贵难令少壮留。行李未知何处定，屠苏还解忆人不。可堪一夜寒江雨，滴作羁怀万斛愁。",
            "comment": ""
        },
        {
            "title": "己巳九日陪陆使君宴们乐台和庄粹韵",
            "content": "一年秋色垂垂老，九日寒花处处同。落帽何人羞短发，危台向晚易高风。黄云万顷峰恋下，白雪几声宵汉中。陌上行人尽回首，使君开宴在层空。",
            "comment": ""
        },
        {
            "title": "至日戏题天福寺",
            "content": "去年至日老夫家，呼儿具酒对梅花。今年至日空奔走，岂止无花亦无酒。薄宦驱人无已时，客怀牢落强裁诗。君不见杜陵老诗伯，年年至日长为客。",
            "comment": ""
        },
        {
            "title": "赠日者黄明远",
            "content": "幅贴别我五周星，今日相逢眼暂明。一第男儿身自致，曾将踪跡问君平。",
            "comment": ""
        },
        {
            "title": "题凤凰寺",
            "content": "一代衣冠霸业休，半山金碧梵宫留。伤心废宅松榆老，满目寒塘菡萏秋。马鬣未平馀葬地，蛾眉不见但妆楼。凭高欲问豪华事，耆旧无人僧白头。",
            "comment": ""
        },
        {
            "title": "次韵宋永兄春日放言寄秉彝广文兄",
            "content": "君不见边孝先，才得午枕一觉眠。便遭弟子嘲便便。又不见马季长，横经高堂坐绛帐，背后女乐盈妖妍。青春一去少者老，白发不分愚与贤。试看刻苦要称天下士，何如落魄且作地行仙。东风来习习，新月照娟娟。若逢花解语，须用酒为年。",
            "comment": ""
        },
        {
            "title": "千秋岁",
            "content": "郁葱佳气。天降麒麟瑞。回首处，江城外。一麾遗爱在，万口欢声沸。人乍远，危楼目断天无际。五马徘徊地。春色随归旆。寿水绿，壶山翠。风轻香篆直，日暖歌喉脆。椒觞举，人人尽祝千秋岁。",
            "comment": ""
        },
        {
            "title": "春思",
            "content": "红入西园早，青归平野多。日长花欲睡，风软幕微波。万户茅柴酒，一声欸乃歌。天涯春漫好，无奈客愁何。",
            "comment": ""
        },
        {
            "title": "送汪内相移镇宣城",
            "content": "龙纪膺图代，龟书出洛年。人文初炳焕，神化共回旋。大雅藩篱缺，诸儒门户专。天将扶古道，岳始降名贤。派别轩皇远，江回楚邑偏。英灵久蟠郁，簪笏旧蝉联。家学传桑砚，词场著祖鞭。风云千载会，宇宙大名悬。行洁圭无玷，才长桷有梴。西都经术富，东阁道山连。蠹简烦紬绎，群书益贯穿。才超班马上，道探老庄玄。近代风骚变，词人雾縠鲜。俳优惊异体，轻薄竟相沿。作者今亡矣，明公独勉{旃丹换冉}。狂澜资反正，坠绪得扶颠。内史趋栏药，中书落笔椽。直词批勑尾，清议列龟前。法驾南巡日，妖氛北刺天。新亭空涕泪，神汴一腥膻。慰将言弥切，徵兵檄屡宣。奉天凭陆贽，淮上困苻坚。素秘龙韬策，爰参虎旅权。精诚潜贯日，勋业合凌烟。耆旧朝廷倚，文章海内传。三长青史笔，五典白麻篇。思赡宫人蜡，荣归御榻莲。研经鱼辨鲁，挥翰骥奔泉。方徯金銮作，聊从铜虎迁。疮痍承帝念，恺悌沃民编。铃索昼斋永，棠阴夜月圆。丰登诸县乐，治最八州先。诏易宣城郡，恩遗晋水壖。歌襦恐来暮，卧辙惜言还。汉守终丞相，黄公且颍川。长亭春草外，巨镇日华边。况复师瞻久，由来德望全。芝函行召对，鼎席即详延。尚父西辞渭，司徒北破燕。斯民免涂炭，吾党赖陶甄。竹尺元通籍，瓜时忝备员。孩提曾识面，父执绝随肩。被遇怜才小，怀恩觉体孱。尘埃馀冗吏，情绪足离筵。歌阕魂飞渚，诗成泪染笺。辕驹何局促，巫步失趼跹。旧治应骑竹，他邦未暖氊。公归劳驿骑，地远想台躔。处士依文举，贤卧颂子渊。瀛洲如许到，未敢卜归田。",
            "comment": ""
        },
        {
            "title": "宋永兄一访青帝而黄婆作恶累日戏作小诗问安",
            "content": "鸣钟伐鼓南山阿，倾城车马相戛摩。万釭高下照朱碧，百堵往来纷绮罗。身入醉乡颓红玉，月明归路湛金波。挽君一出卧三日，奈此陌上春光何。",
            "comment": "【注释】【原题】：宋永兄一访青帝而黄婆作恶累日戏作小诗问安二首"
        },
        {
            "title": "西郊步武地春将老矣不能一往朝吉侄今日为遨",
            "content": "无复西郊访绮罗，任教佳景去如梭。残杯冷炙何曾梦，乱絮飞花积渐多。举世尽从忙里过，几人能共醉时歌。不辞作意营春事，急雨狂风可奈何。",
            "comment": "【注释】【原题】：西郊步武地春将老矣不能一往朝吉侄今日为遨头涩雨大作非惟人心难并止或尼之枕上得小诗资宋永兄一噱因呈昔游兄弟速寻旧盟勿为天公所玩"
        },
        {
            "title": "和郑邦达主簿五绝",
            "content": "斗粟折腰真鄙夫，且图一饱似侏儒。渊明欲赋归来引，未免弦歌预计谟。",
            "comment": ""
        },
        {
            "title": "挽乐全宋丈二首",
            "content": "吾道初彫丧，斯文竟老成。一经贻子训，万石擅家声。棠棣春阴重，芝兰晚节荣。馀芳知未泯，奕世有簪缨。",
            "comment": ""
        },
        {
            "title": "题紫溪驿",
            "content": "离家一月断家书，家在闽山深处居。路入江南隔分水，山犹不见况吾庐。",
            "comment": ""
        },
        {
            "title": "再用韵",
            "content": "斗粟驱人堕世纷，卯申凫鹜动成群。桁杨闲卧吏休日，尊俎清谭士集云。久矣蛮荒真下策，信哉邹鲁号多文。酒酣预约鸡豚社，会见婆娑故国枌。",
            "comment": ""
        },
        {
            "title": "次韵余子侯游石泵",
            "content": "竹杖椶鞋意自便，藓墙莎径色相鲜。平畴涨麦云连海，绝壁蟠松盖倚天。竟日虎岩延眺瞩，何时蟹井费攀缘。归来幽独不成寝，山月侵廊钟韵圆。",
            "comment": ""
        },
        {
            "title": "千里共明月",
            "content": "仙掌露初凝，高空月迥明。雪霜千里色，关塞一时情。永夜惊乌鹊，中原有弟兄。清辉怜独对，良会苦难并。目断一天远，愁随两地生。倚楼何处笛，凄切送残声。",
            "comment": ""
        },
        {
            "title": "陪实之登姜峰绝顶镌石",
            "content": "抱琴历高峰，拂石就晚阴。空山对摇落，怀哉千古心。",
            "comment": ""
        },
        {
            "title": "送外兄方卿公美赴广东宪十绝",
            "content": "九重仁圣不忘远，庶狱哀矜轸虑深。本恕定知黄霸用，无刑端契有虞心。",
            "comment": ""
        },
        {
            "title": "宋永兄见和春怀再赋仍约秉彝兄寻春西郊",
            "content": "朱毂常怀蹉跌忧，荜门长苦斗升谋。此生幸不贫到骨，未死何妨酒入喉。北里人随春渐老，西郊地与兴俱幽。凭君更语广文叟，饭足还须醉始休。",
            "comment": ""
        },
        {
            "title": "点绛唇",
            "content": "嫩绿娇红，砌成别恨千千斗。短亭回首。不是缘春瘦。一曲阳关，杯送纤纤手。还知否。凤池归後。无路陪尊酒。",
            "comment": ""
        },
        {
            "title": "秋夜独酌",
            "content": "溪山态足身无事，天地功深岁有秋。投老相从管城子，平生得意醉乡侯。卷帘肖坐月排闼，横笛谁家风满楼。可是离人更遗物，自缘身世两无求。",
            "comment": ""
        },
        {
            "title": "挽张直讲圣行二首",
            "content": "末学知归{寓禺换禹}，先生有典刑。家贫甘半菽，身后只群经。尊俎言犹在，琼瑰梦已灵。林宗负全节，无愧冢中铭。",
            "comment": ""
        },
        {
            "title": "自法石早归",
            "content": "避暑寓只园，黎明茺远村。桑麻迷杜曲，鸡犬散桃源。迳草细将合，溪流深不喧。幽怀未能惬，城郭已朝暾。",
            "comment": ""
        },
        {
            "title": "别吕守三首",
            "content": "自此调元去，人今卧辙同。棠阴闽岭外，星传浙江东。四月黄梅雨，千山荔子风。离亭独归处，回首意无穷。",
            "comment": ""
        },
        {
            "title": "和宋去华爱日楼之什",
            "content": "百里平畴一望间，绿芜尽处见青山。孤云自在开仍合，白鸟群飞去复还。竟日茶瓜留客坐，满床图史伴君闲。携醪许我问奇字，剥啄何妨屡扣关。",
            "comment": ""
        },
        {
            "title": "谢傅参议彦济惠笋用山谷韵",
            "content": "北方九月霜，宾盘无生菜。岭南信地暖，穷冬竹萌卖。君念庾郎贫，茧栗供庖宰。中有岁寒姿，真时久不坏。前身渭川侯，千亩偿宿债。珍可配天花，贱不数石芥。早薤与晚菘，奴仆望宾介。文园酒渴馀，想不厌姑嘬。预恐吹作竹，明日东风噫。急须驱儿童，倾筐携采采。",
            "comment": ""
        },
        {
            "title": "三月三十日郊外即事",
            "content": "雨积稻畦白，晴添麦垅黄。野桥排雁齿，山路转羊肠。鸟语有时好，田家随事忙。一年春尽日，身迹更他乡。",
            "comment": ""
        },
        {
            "title": "会同年共乐台",
            "content": "兰省三千士，莆阳十五人。此时乡曲会，异日庙堂身。名塞乾坤隘，恩沾雨露新。天边三雁远，回首独凝神。",
            "comment": ""
        },
        {
            "title": "西园招陈彦招同饮",
            "content": "稻粱未饱且纷纷，鸿鹄低徊鸡鹜群。万里归心闽峤月，十年旅梦瘴溪云。邻谙好事频赊酒，家不全贫肯卖文。未用天涯欢离索，一尊满意说桑枌。",
            "comment": ""
        },
        {
            "title": "题须江驿诗后",
            "content": "归来已负百花期，闲拂尘埃看旧诗。极目平芜二千里，乡心惟有杜鹃知。",
            "comment": ""
        },
        {
            "title": "和苏伯承题恂恂轩",
            "content": "可但温恭九族敦，平生乡党更恂恂。山林得趣身长健，门馆无私物自春。一室琴尊对咸籍，百年胶漆付雷陈。共传宅相工题品，未数东坡德有邻。",
            "comment": ""
        },
        {
            "title": "御赐阁额二首",
            "content": "杰阁侵霄汉，宸章焕壁奎。内庭颁宝宴，中使揭璇题。信誓山河固，庞恩雨露低。寒儒倚天禄，目断五云西。",
            "comment": ""
        },
        {
            "title": "挽蔡公南别驾二首",
            "content": "膴政渐遐俗，清风律懦夫。人怜埋玉树，谁复奠生刍。赋寿无三甲，传家有二雏。经纶才不展，身世一长吁。",
            "comment": ""
        },
        {
            "title": "秋兴二首",
            "content": "牙叉老木抱江城，城古江寒相对清。云雁不逢音信杳，沙鸥无数往来轻。露华今夜凝仙掌，词藻他年动帝京。淮海一身犹卧病，关河千里未休兵。",
            "comment": ""
        },
        {
            "title": "挽陈夫人卓氏二首",
            "content": "苹藻洁羞遗训在，芝兰奕叶庆源赊。何人诔德须千字，他日冢傍应万家。秋风摧谢忘忧草，古木悲啼反哺鸦。犹忆升堂初跪拜，依然象服俨笄珈。",
            "comment": ""
        },
        {
            "title": "和宋永兄围棋青字韵因成五绝",
            "content": "千里归来两鬓丝，清风永日对枯棋。红尘万事不到眼，此乐勿容儿辈知。",
            "comment": ""
        },
        {
            "title": "和宋永兄爱日楼见寄八首",
            "content": "轩组挽人力，万中无一回。急流能退者，舍我有谁哉。此意何时遂，相携归去来。东皋春雨足，荷锸听鸠媒。",
            "comment": ""
        },
        {
            "title": "和郑邦达主簿五绝",
            "content": "风姿眇眇志堂堂，诗句惊人易数长。高士行看三府辟，可容枳棘困仇香。",
            "comment": ""
        },
        {
            "title": "秋城晚望",
            "content": "断续悲笳起丽谯，冥冥晚色四山椒。隔江人散虚分米，十里津喧蜑趁潮。夕照含山心悄怆，西风动地鬓飘萧。低头自笑微官缚，东望沧溟归路遥。",
            "comment": ""
        },
        {
            "title": "道间即事",
            "content": "花枝已尽莺将老，桑叶渐稀蚕欲眠。半湿半晴梅雨道，乍寒乍暖麦秋天。村垆沽酒谁能择，邮壁题诗尽偶然。方寸怡怡无一事，粗裘粝食地行仙。",
            "comment": ""
        },
        {
            "title": "和宋永兄爱日楼见寄八首",
            "content": "陈楼高卧真佳士，陶径归来有古风。只恐功名不相放，驱人须作黑头公。",
            "comment": ""
        },
        {
            "title": "南来苦热戏作二首",
            "content": "大旱赤城金将流，火炎昆冈玉石休。六月王师万貔貅，丛坐氊帐袭重裘。邻人延烧已焦头，未如三伏行南州。",
            "comment": ""
        },
        {
            "title": "闲居",
            "content": "一水远能白，群山阴更青。静怜风细细，闲任雨冥冥。春色供多病，时情畏独醒。平生忧国意，客至问朝廷。",
            "comment": ""
        },
        {
            "title": "和南安余宰题翠阴亭致爽轩二首",
            "content": "溪光山色两幽深，更结新亭倚翠林。老木参天烟漠漠，虚檐挂日影沉沉。三年此地留乔舄，六月凉风飒楚襟。趁取公馀急行乐，人生容易二毛侵。",
            "comment": ""
        },
        {
            "title": "送郑察推叔友罢官之潮阳二首",
            "content": "官达身何补，才名陆未沉。不妨吾道在，休较吏文深。城郭春将暮，风云晚更阴。相看炎海阔，魂断欲分襟。",
            "comment": ""
        },
        {
            "title": "贺刘使君",
            "content": "于门为国产英贤，淮海锺灵五百年。松竹千寻森气节，江湖万顷渺情田。白头未握封侯印，皂盖犹分刺史天。俗变农桑皆犊佩，家传恺悌只蒲鞭。敛容不动吏曹畏，清坐无言上意宣。田野欢声丰岁里，西山爽气寿杯前。篱边陶菊千苞折，阶下尧蓂一叶鲜。香火祝公三入后，却来平地作飞仙。",
            "comment": ""
        },
        {
            "title": "雨后陪省中诸公游竹阁",
            "content": "红尽桃初实，青浓柳欲花。春归人迹少，山远市声哗。空有前朝树，难寻处士家。登临多感慨，况复客天涯。",
            "comment": ""
        },
        {
            "title": "上陆盐生辰五首",
            "content": "喜谟合补三公衮，馀事聊分八使车。想得忠勤彻旒冕，天涯洗眼看徵书。",
            "comment": ""
        },
        {
            "title": "送外兄方卿公美赴广东宪十绝",
            "content": "十里红旗拥使星，一杯绿蚁话长亭。明朝车马各南北，谁唱阳关且细听。",
            "comment": ""
        },
        {
            "title": "山行即事二首",
            "content": "落石奔沙岸，颓云拥树根。牛羊千古道，鸡犬数家村。风递邻舂急，春归农事繁。生涯随处乐，翁妪话柴门。",
            "comment": ""
        },
        {
            "title": "寄呈察推二兄廷直",
            "content": "尺素书凭雁足传，侧身吟望楚江边。关山去我仍千里，风月思君阅二年。莲幕宦情今好在，莆川春色故依然。相逢若问官闲事，为道粗裘饱昼眠。",
            "comment": ""
        },
        {
            "title": "实之有诗复次其韵",
            "content": "鞅掌从王事，招邀愧主人。弹琴秋叶落，听雨夜床亲。岁月何妨纪，诗篇莫厌频。要令千载下，不但数姜秦。",
            "comment": ""
        },
        {
            "title": "满庭芳",
            "content": "枫岭摇丹，梧阶飘冷，一天风露惊秋。数丛篱下，滴滴晓香浮。不趁桃红李白，堪匹配、梅淡兰幽。孤芳晚，狂蜂戏蝶，长负岁寒愁。年年，重九日，龙山高会，彭泽清流。向尊前一笑，未觉淹留。况有甘滋玉铉，佳名算、合在金瓯。功成後，夕英饱饵，相伴赤松游。",
            "comment": ""
        },
        {
            "title": "上陆盐生辰五首",
            "content": "名家诗礼有诸郎，飞入南宫鸿雁行。不向人前称阀阅，要须仙桂五枝芳。",
            "comment": ""
        },
        {
            "title": "陪孙使君宴归路口占呈应求宋永二兄",
            "content": "五马风流在，升平笑乐空。时难寸心异，岁晚一樽同。画角寒云外，篮舆暮雨中。归来狎儿女，残烛耿纱笼。",
            "comment": ""
        },
        {
            "title": "过白衣庄",
            "content": "草树天边碧，溪流雨外浑。仆夫经燕岫，筋力尽龙门。斜日当幽径，轻风度晚村。築场茅屋底，约{上四下各}似东屯。",
            "comment": ""
        }
    ]
}