{
    "dynasty": "宋",
    "author": "吴则礼",
    "poems": [
        {
            "title": "再至山阳",
            "content": "北湖锥也无，四海一儿子。此生吾知之，不过老病死。五斗一强谋，要饱聊尔耳。秃发犹读书，尽胜种种事。初解行脚包，问讯长淮水。端欲洗枯肠，相见辄欢喜。将借官屋居，聊复置床几。更煮楚州糜，尚欠淮南睡。手中楞严经，咀嚼真有味。姑降老鼻雷，岂复论字义。",
            "comment": ""
        },
        {
            "title": "赠元晖",
            "content": "南宫先生晚为郎，学语小儿说元章。屋下架屋安足数，突过钟王妙如许。平生韵语何处有，澜翻旧识论诗口。不落钤锤或自憎，举似痴心妄想儿真敝帚。谁当料理晋马曹，讵复酬答视愈高。恁君快写拄板相，政应颊上加三毛。阿晖讵独爱奇字，径割全牛烹大胾。笔墨须论顾陆间，岂止远过杨契丹。痿癯吾作老摩诘，惟子堪任来问疾。是事且置默然坐，舌端种种一时堕。",
            "comment": ""
        },
        {
            "title": "次韵林初心先辈",
            "content": "太史滞周南，醇儒去广川。功名欺白发，风雨送流年。故国悲歌里，沧洲醉梦边。平生心似铁，相对肯凄然。",
            "comment": ""
        },
        {
            "title": "呈陈尚志",
            "content": "岁月匆匆催白发，风尘漠漠敝青衫。早晚扁舟逐孤雁，一江秋色挂吴帆。",
            "comment": ""
        },
        {
            "title": "简蔡天任",
            "content": "天公与此强健身，故遣雨洗南徐春。梅柳暮年经老眼，江湖畴昔著覉臣。要穿遥集脚底屐，不负渊明头上巾。颇欲扶筇说幽事，漫郎端肯恕醉人。",
            "comment": ""
        },
        {
            "title": "减字木兰花",
            "content": "淮山清夜。镜面平铺纤月挂。端是生还。同倚西风十二栏。休论往事。投老相逢真梦寐。两鬓疏疏。好在松江一尺鲈。",
            "comment": ""
        },
        {
            "title": "发龟山先寄少冯亢之",
            "content": "贴贴淮不动，翻翻雁能鸣。强垂投老鬓，又过盱眙城。僧伽饱知我，大小身后名。快作鼓考考，要听随堂怕。都梁吕少冯，维吾佳友生。更招虞仲子，共看金盆倾。",
            "comment": ""
        },
        {
            "title": "清平乐",
            "content": "娟娟月满。冉冉梅花暖。春意初长寒力浅。渐拟芳菲满眼。当时吉梦重重。间生天子三公。付与人间桃李，年年管领春风。",
            "comment": ""
        },
        {
            "title": "题吴道人庵壁间米元晖画",
            "content": "阿晖戏拈秃笔，便与北苑争雄。幻出幼舆丘壑，仍现一沤影中。",
            "comment": ""
        },
        {
            "title": "至南京道中尚有莺声",
            "content": "投老长亭更短亭，翩翩楚柁正关情。黄鹂要是知人意，犹作他时求友声。",
            "comment": ""
        },
        {
            "title": "题瓜州黄鹤台",
            "content": "九载星星复种种，投荒不死趋大梁。西州华屋那可见，黄鹤台前堪断肠。",
            "comment": ""
        },
        {
            "title": "太和道中雪作因与诸友下马索酒快饮率尔成诗",
            "content": "兴来下马索酒觞，雪打战袍殊未央。有底须寻戴安道，端怜吴语贺知章。",
            "comment": ""
        },
        {
            "title": "同坰寄黄济川五首",
            "content": "甘作华颠老，聊寻颍上梅。长须唤舟楫，赤脚洗尊罍。白日要可挽，清香不受摧。若为教騕褭，载得阿川来。",
            "comment": ""
        },
        {
            "title": "上元寄鲁侯道辅时二公在真定",
            "content": "留连京洛未成归，行及北潭花絮时。楼外孤蟾吐华月，帐前小队簇春旗。夜阑白雪回歌扇，舞彻红灯照酒卮。更有风流岘上客，明珠百斛坐题诗。",
            "comment": ""
        },
        {
            "title": "窥园",
            "content": "白露几时下，凉秋晚萧萧。已辞尾涎涎，况复声咬咬。捉尘坐清樾，扶藜经短桥。云边有鸣雁，过去不可招。",
            "comment": ""
        },
        {
            "title": "王持中读余近诗跋以五绝因次其韵",
            "content": "一钱无有但觅句，百事不闻知读书。投荒归来老将死，要听孤猿聊荷锄。",
            "comment": ""
        },
        {
            "title": "减字木兰花",
            "content": "斑斑小雨。初入高梧黄叶暮。又是重阳。昨夜西风作许凉。鲜鲜丛菊。只解凋人双鬓绿。试傍清尊。分付幽香与断魂。",
            "comment": ""
        },
        {
            "title": "元日呈王长元次元关圣功",
            "content": "是身久付一蒲团，半世读书真画墁。唤取平生三语掾，来分投老五辛盘。犹堪白堕樽边笑，端奈红梅花底寒。莫部标侏儒饱欲死，从教霜雪映南冠。",
            "comment": ""
        },
        {
            "title": "次周开祖游鹤林韵",
            "content": "消渴茂陵端倦游，穿云踏石良未休。诸天办供林谷晓，一寺鸣钟江海秋。吾曹大是许询辈，道人岂非支遁流。莫因妻儿要归去，杖藜聊为茶铛留。",
            "comment": ""
        },
        {
            "title": "代书寄净明道人",
            "content": "净明端可人，日用一僧钵。觅句殊未休，平生个中活。眷我梁宋游，茗碗屡浇泼。淮南霜露寒，转柁何由达。",
            "comment": ""
        },
        {
            "title": "次韵道辅丈荆州吟四首",
            "content": "楚橘秋高千树黄，赤湖城畔晚烟长。风尘满地麒麟老，血汗无因污锦韁。",
            "comment": ""
        },
        {
            "title": "郭因芍药洛中本",
            "content": "粲粲忽来红粉晚，故入吾人醉归眼。吾人宿昔翰墨场，消得文君作小妆。莫遣边头风雨恶，惊破文君梦伊洛。孤芳胜韵明年春，坐中谁作伊洛人。",
            "comment": ""
        },
        {
            "title": "小重山",
            "content": "鹤舞青青雪里松。冰门龟在藻，绿蒙茸。一成不见蕊珠宫。蟠桃熟，犹待几东风。玉酒紫金锺。非烟罗幕暖，宝□浓。赠君春色腊寒中。君留取，长伴脸边红。",
            "comment": ""
        },
        {
            "title": "次子仁赠永翁韵",
            "content": "脱吾头上巾，星星复种种。聊欲对可人，洗此尘事冗。归受一大钱，知渠笑刘宠。且当浇渴心，长江岌翻动。办君诸方脚，拟寻小有洞。黄帽与青鞋，甘作五湖梦。鸿飞强冥冥，姑以白眼送。儿辈无足论，急流未为勇。",
            "comment": ""
        },
        {
            "title": "无著以东坡西湖观月听琴诗示予因次韵",
            "content": "白月在湖底，脱冠睇微云。从来雍门恨，世上惟有君。往时东坡老，为子持一樽。东坡只饭豆，未办汗滓醺。独爱三昧晤，昵昵出断纹。东坡拍手笑，俗耳曾不闻。延州亦穷相，坐睡从昏昏。都梁固高彻，淮水元自浑。",
            "comment": ""
        },
        {
            "title": "和蜡梅诗",
            "content": "江边一树垂垂花，酒杯曾觅黄公家。谁教五出作黄蜡，六出休论属尤物。鼻端有窍侬自知，群儿空诵诗人诗。天公与花不与叶，要遣孤芳作超绝。缅怀南徐江上山，醉入梅花海中眠。梅花乱落青鸟去，大是天公送君句。天公定不辜吾人，蜡梅句法聊付君。禅床僧几梦吴越，煮菜从来满斋钵。",
            "comment": ""
        },
        {
            "title": "閒居",
            "content": "自断余生更不疑，三间茅屋大江陲。会降前代李长吉，只有后身韩退之。群羊正饱官厨肉，野饭宁忘环堵葵。能事阿穰今落寞，何人便捉画沙锥。",
            "comment": ""
        },
        {
            "title": "郁李甚开其花如雪以珍瓶贮之",
            "content": "玉妃春行不落寞，授馆独有青玻璃。是身未办堕杂染，高自标致真希奇。",
            "comment": ""
        },
        {
            "title": "白发",
            "content": "白发不奈短，青春何太奇。酒西花雨后，茶鼎柳绵时。瘦苋枯肠惯，清香老鼻知。胡床元自稳，羽扇未应迟。情话要可纪，吾人真自痴。且挥孙氏尘，更费阿弓糜。稍觉燕迎社，莫嗔莺哺儿。老夫行去国，船掠涨淮湄。",
            "comment": ""
        },
        {
            "title": "至青阳先寄韩子苍",
            "content": "秃发覉臣百不忧，树头树底鸣栗留。游方便具屈宋眼，出世真成陶谢流。著冠来糴太他米，捩柁故转长淮舟。莫问铜钱恰三百，浇肠一斗与君谋。",
            "comment": ""
        },
        {
            "title": "向赵圣源请赋云壑诗会余东去西来匆匆不暇今",
            "content": "王孙吾辈人，著身一云壑。五斗炊官仓，糟丘初不恶。天公亦好奇，与著寻山屩。大笑杜陵翁，不嗔驴失脚。一来看都梁，几见胡雁泊。吾昔边头归，淮南秋水落。白鱼能许肥，宿昔鱠叶薄。枨香已思侬，吴虀真可作。谁言会面初，晤语如有昨。丹青可尽年，此事要商略。",
            "comment": "【注释】【原题】：向赵圣源请赋云壑诗会余东去西来匆匆不暇今追寄之"
        },
        {
            "title": "贯道惠其所作屏料理为大轴题之以诗",
            "content": "李成既死作者谁，无丰以来惟郭熙。江郎遽出继二老，自有三昧非毛锥。江郎挽弓要射虎，心醉霸陵石饮羽。论交一世越与秦，白眼终甘守环堵。君不见昔者昆仑方壶图，笔墨妙好绝代无。十日五晶岁月徂，岂如江郎咄嗟云出岫，石上松老枫树枯。",
            "comment": ""
        },
        {
            "title": "次天启赠净利名吴道人韵",
            "content": "君名讵要书黄纸，儿曹安能相汝尔。平生胸中著丘壑，何曾辄作数日恶。看渠老死争名场，肩摩毂击非侬乡。从来俗子贫著帽，露顶心知寡同好。可不与饭惟有卿，白眼未分遭题评。苏郎六印蚕作茧，剧饮浊醪适吾原。此事未容人遽知，百丑千拙人笑之。胜处岂徒论得髓，觌面端如传器水。典刑真有阿度风，世上眼目无王龚。沧波老树吾亦爱，闻说津头有船卖。斯人要是江左人，迳入坐床宁肯嗔。星星种种旋非故，禅板蒲团只如许。",
            "comment": ""
        },
        {
            "title": "泗州南山赠吕少冯",
            "content": "跛跛践危磴，行行把长萝。抚兹都梁岑，睨彼淮水波。花木春娬丽，杖屦吾蹉跎。辇毂端不远，舟楫今如何。寒泉聚阴窦，落景输阳坡。求群有颉顽，捉臂无诋诃。峰峦会撩客，腰脚强作魔。送眺吴楚迥，遐想江湖多。情亲故人健，齿脱老语讹。拍手苍翠上，一笑忘负疴。",
            "comment": ""
        },
        {
            "title": "送公桓行",
            "content": "汾河水落雁南飞，一马萧萧木脱时。苍鬓宁堪异乡别，幽人况有故园悲。山头日没喧笳断，陇底驼鸣塞草衰。千里黄云太行路，自怜北望独相思。",
            "comment": ""
        },
        {
            "title": "寄江仲嘉",
            "content": "忆昨南宫战，骞腾实妙年。操戈万人废，受铠百城连。器敌南溟大，姿逾白璧坚。一官聊负弩，四部合磨铅。取友何蕃俊，论交鲍叔贤。未聆歌出谷，俄忽愧沉渊。识字今奚补，能诗昔谩传。且酬持钓手，那问买山钱。轩冕亦姑尔，林泉宁偶然。鸣蛙当吹鼓，短褐等貂蝉。蹭蹬甘垂翅，虺罢著鞭。纫兰徒自好，怀瑾复谁怜。末路成悲咤，微躯任弃捐。尘埃避乌几，香火付华真。泫露滋篱槿，飞霜堕渚莲。幽畦方瞎历，寒蝶正便{左女右睘}。挥尘晚洲外，骑鲸高浪前，尚思终夜语，独想对床眠。雁逝闻号月，渔归觉扣舷。剧谈容促膝，痛饮或差肩。江阔尊罍净，楼空云水鲜。解衣寻窈窕，脱足弄潺湲。柁转峰峦碎，帆收橘柚圆。扪萝且扶惫，曳策每争先。茗碗遇清赏，斋盂逢旧缘。偶拈居士句，尝司祖师禅。风雨侵芳栋，荆榛翳石田。病宜篮轝稳，懒任角巾偏。饭共长腰米，羹分缩颈鳊。故情才款款，只影遽翩翩。落木非淮树，残霞只楚天。感时肠屡绝，望远涕频悬。古堞哀笳动，平沙倦翼还。野流晴衮衮，汀日淡涓涓。岂谓游梁驾，来看下峡船。讵渐门有席，敢叹坐无毡。陶谢格弥老，欧虞体更妍。定应随驿使，时到草堂边。",
            "comment": ""
        },
        {
            "title": "玉楼春",
            "content": "今朝何以为公寿。极贵长年公素有。庭阶不乏长芝兰，少翁又是庭臣右。三能粲粲依魁秀。八柱巍巍蟠地厚。皇家卜册万斯年，年光长转洪钧手。",
            "comment": ""
        },
        {
            "title": "减字木兰花",
            "content": "梅花未彻。付与团团沙塞月。端欲捐书。去乞君王丈二殳。貂裘锦帽。盘马不甘青鬓老。底事偏奇。细草平沙看打围。",
            "comment": ""
        },
        {
            "title": "离朱方寄怀子和",
            "content": "南国谁云贵公子，肯共野人葵苋盘。独许二毛有句眼，仍怜九死坐儒冠。自知胸次丘壑在，敢负海门天水宽。后夜淮南一杯酒，白头付与菊花团。",
            "comment": ""
        },
        {
            "title": "王持中读余近诗跋以五绝因次其韵",
            "content": "覉臣未觉诗无敌，老境谁言思不群。自有阿持提律令，且看山衲度江云。",
            "comment": ""
        },
        {
            "title": "无著有还玉涧之意作诗留之",
            "content": "淮山谁言鲺滞人，少雁求群正如许。先生掉头嗟奚为。要著行缠抱琴去世。径须折折楖栗杖，吾曹穷措有妙处。时时携钵过桥来，白头看打僧伽鼓。",
            "comment": ""
        },
        {
            "title": "归自河西泛舟东下示坰",
            "content": "露湿船蓬今夜凉，秋风端已洒衣裳。渐炊大甑长腰米，共说平生细肋羊。试问锦貂看射虎，何如乌几听鸣根。真须快捉蟹螯去，处处休吟古战场。",
            "comment": ""
        },
        {
            "title": "仁老画梅二首",
            "content": "疏影只横斜，覉臣真耋耄。观渠小开落，得此大梦觉。",
            "comment": ""
        },
        {
            "title": "寄韩子苍",
            "content": "忍饥彻困聊上书，世故如许可复耐。孔兄有底唤不来，人意政缘俗物败。撑肠一钵十方糜，要是坚持衲僧戒。失身文字因果中，黄发犹还毛颍债。",
            "comment": ""
        },
        {
            "title": "赋魏相之所收花光老小景",
            "content": "湖北湖南天水宽，道人付此一毫端。魏郎得之不自供，要遣西山老眼看。",
            "comment": ""
        },
        {
            "title": "过宋呈曾公冕",
            "content": "团栾枣熟官焙奇，浇我清秋雁鹜池。绝闻人说宋城令，真是南丰仆射儿。",
            "comment": ""
        },
        {
            "title": "元日",
            "content": "秃雪盈巾面欲黧，三间茅屋傍淮湄。北湖不道无炊米，也向衡门贴画鸡。",
            "comment": ""
        },
        {
            "title": "醉落魄/一斛珠",
            "content": "梅花褪雪。赏心莫使慵欢悦。大家且恁同攀折。馀蕊残英，偏称淡笼月。当初相见花初发。如今花谢人离缺。一年又比一年别。惟有花枝，只似旧时节。",
            "comment": ""
        },
        {
            "title": "水龙吟",
            "content": "秋生泽国，无边落木，又作萧萧下。澄江过雨，凉飙吹面，黄花初把。苍鬓羁孤，粗营鸡黍，浊醪催贳。对斜斜露脚，寒香正好，幽人去、空惊咤。头上纶巾醉堕，要猗眠、水云萦舍。牵衣儿女，归来欢笑，仍邀同社。月底蓬门，一株江树，悲虫鸣夜。把茱萸细看，牛山底事，强成沾洒。",
            "comment": ""
        },
        {
            "title": "赴大舟投老斋",
            "content": "枕笾梦事忽遽蘧，起着青鞋唤竹舆。投老惟堪听斋鼓，此生端愧坐儒书。十年枵腹犹堪在，一钵连床便有余。蓦直从来大舟路，横担拄杖正怜渠。",
            "comment": ""
        },
        {
            "title": "减字木兰花",
            "content": "星星素发。只有鸣笳楼上发。看舞胡姬。带得平安探骑归。故人渐老。只与虎头论墨妙。怀抱难开。快遣披云一笑来。",
            "comment": ""
        },
        {
            "title": "声声慢",
            "content": "林塘朱夏，雨过斑斑，绿苔绕地初遍。叶底雏莺，犹记日斜春晚。芙蕖靓妆红粉，傍高荷、闲倚歌扇。轻风起，縠纹滟滟，翠生波面。可是追凉月下，清坐久，微云屡遮星汉。露湿纶巾，遥望玉清台殿。白头共论胜事，须偿五湖深愿。南枝好，有南飞乌鹊，绕枝低转。",
            "comment": ""
        },
        {
            "title": "赠夷白介然",
            "content": "顷游古新秦，打包过黄河。跛跛登摧车，白发角荷戈。行人十七八，儿女载骆驼。戍鼓已断肠，况乃有边歌。归来见二老，坏衲宿昔磨。举头僧伽塔，便如到补陀。软语作许甘，耄矣所得多。随堂一钵饭，扪腹端无他。度淮太早生，船鼓将鸣兽。且置茶铛事，谁独相诋诃。",
            "comment": ""
        },
        {
            "title": "贾动之盍簪堂红梅欲发作此问讯",
            "content": "江南风雨余几信，有底淮南春事迟。凭君料理玉妃面，快作酒红生晕时。",
            "comment": ""
        },
        {
            "title": "神堂道中听后骑短笛妙甚而花柳已有思涧流溅",
            "content": "从来十八拍，笛里更清新。著处是浅笑，可人惟晚春。未扳红簌，且揭碧鳞鳞。小雨为吾止，鹁鸪长自驯。",
            "comment": "【注释】【原题】：神堂道中听后骑短笛妙甚而花柳已有思涧流溅溅可喜"
        },
        {
            "title": "奉酬汉臣见简之什",
            "content": "手捉长藤懒坐禅，起行饱饭且欹冠。稍怜腊后霜畦色，已落春前汤饼盘。快过邻墙无量酒，可奈淮楚如许寒。一树梅花合催发，垂垂要遣腐儒看。",
            "comment": ""
        },
        {
            "title": "悠然阁",
            "content": "吏抱簿书去，聊兹驻屏星。亦复唤名酒，脱巾姑细倾。慎勿闭吾门，要著屐齿痕。悠然见南山，畴昔初不言。",
            "comment": ""
        },
        {
            "title": "鹧鸪天",
            "content": "永遇英雄际会时。垂天鹏翼逐云飞。退朝日上青花道，催直霜零赤雁池。鸣汉履，侍唐眉。渭川莘野晚追随。归来仍对金銮老，三峡词源气未衰。",
            "comment": ""
        },
        {
            "title": "龟山道中",
            "content": "久著南冠殊未痴，长淮水暖鲚鱼肥。更无一点蔫红在，只有杨花作阵飞。",
            "comment": ""
        },
        {
            "title": "寄公卷",
            "content": "荻花枫叶秋江晚，底事扁舟不肯留。浊酒共沽清夜月，空余小字落沧洲。",
            "comment": ""
        },
        {
            "title": "简承天琛老",
            "content": "攀缘梦境欲何为，身相从渠现五衰。任运腾腾只麽过，休论跛蹶与痿羸。",
            "comment": ""
        },
        {
            "title": "即事",
            "content": "先生宁负虀盐口，负岁来沽春社酒。好事晴鸠唤睡醒，与人谷谷论花柳。白头强作怀抱宽，吾曹未办憎儒冠。不知无米知觅句，大似骑驴杜工部。",
            "comment": ""
        },
        {
            "title": "怀关圣功",
            "content": "破除午梦晴鸟呼，起唤奴人转辘轳。半世奇奇兼怪怪，一春白白与朱朱。生憎张仪舌尚在，大笑香岩锥也无。矻矻休论抱关事，快来相对说江湖。",
            "comment": ""
        },
        {
            "title": "次韵道辅丈荆州吟四首",
            "content": "田园岁晚欲榛芜，短褐苍颜与世疏。华屋徒惊栖万卷，伤心投老已捐书。",
            "comment": ""
        },
        {
            "title": "赠醉吟先生许体之",
            "content": "种种未似哦北窗，头头不如唤酒觞。论文处度过裴迪，觅句介然真佛光。典肱饱作南山梦，提钵径坐僧伽床。时时裹胫著两屐，盱眙城底淮声长。",
            "comment": ""
        },
        {
            "title": "王持中读余近诗跋以五绝因次其韵",
            "content": "摩挲饱腹看飞鸿，脱屐海门篷底风。君方著足登饭颗，嗟吾老矣无由同。",
            "comment": ""
        },
        {
            "title": "发陈留寄智夫侄",
            "content": "五斗莫作糴太仓，幽事关人殊未央。白雁撩人下清洛，黄花唤梦著都梁。平生浪喜得诗瘦，投老相从要酒狂。欲到淮南先一笑，蟹螯浑已饱新霜。",
            "comment": ""
        },
        {
            "title": "不奈",
            "content": "不奈淮南热，遥知秋可怜。乌皮垂老事，白发半生禅。井水从儿汲，茶铛姑自煎。何时决明好，堂下晚鲜鲜。",
            "comment": ""
        },
        {
            "title": "登北楼",
            "content": "落景孤云共，清商戍角和。苍烟淡伊洛，白露湿关河。牧马随鸿雁，行人击骆驼。暮年余习在，犹欲听边歌。",
            "comment": ""
        },
        {
            "title": "岸花",
            "content": "岸花著雨晚鲜鲜，老眼怕开真自怜。树底鸣鸠来说法，会人意处有因缘。",
            "comment": ""
        },
        {
            "title": "次坰韵",
            "content": "北湖先生作许痴，闭门觅句嗔人知。日炊官米著处饱，独憎饭头行饭迟。天教五车与癯瘦，大笑阿苍如瓠肥。小槽秫糜已溜溜，老子拜会罂聊朵颐。",
            "comment": ""
        },
        {
            "title": "离淮南寄公卷",
            "content": "船头看淮南，去入莲芡海。九年穷不死，鱼鸟怪吾在。昨日别友人，鬓发忽已改。溥溥白露多，初湿柂楼背。",
            "comment": ""
        },
        {
            "title": "戏作简朱天球",
            "content": "江头雪花一尺围，不妨屋角梅垂垂。江头三日浪簸船，不妨老子被底眠。权奇突兀众所嗔，大是个中英特人。何曾论渠破与堕，余生且办担板过。嗟吾星星复种种，四十八年环堵梦。君看后省粱肉盘，只似荜门葵苋供。莫去侬诗太愁绝，半世全凭毛颍脱。熟处难忘却自嫌，面目堪憎为饶舌。腐儒诸方饱行脚，习气偶存言语缚。独忧汤饼唤睡魔，背贴蒲团鼻雷恶。拈时勿著文字相，肯对痴儿夸伎俩。屈宋真眼向前会，阿球端知有此事。",
            "comment": ""
        },
        {
            "title": "题贾表之所藏九马图",
            "content": "龙颅豹股貌者谁，将军曹霸韩干师。权奇倜傥得殊相，笔墨真似沙中锥。监牧攻驹张太仆。曾令大奴守天育。岂如九马百战余，高气硉兀初不除。太宗结发定天下，蹴踏九州惟九马，太宗广颡复高鼻，去骖九马随群帝。将军画肉兼画骨，跼蹐长楸欲驰突。为侬唤取拳毛来，要遣老儒双眼开。追飞细绮与轻纨。可但殷红马脑盘。将军拜舞矜绝艺，儿辈于今说能事。缅怀畴昔五花骢，画工如山貌不同。将军侍立遽承诏，东都那得称神妙。每嗟将军尝引见，何人更上南薰殿。褒公鄂公安在哉，淮泗覉臣想生面。覉臣马癖无与邻，苦心阿遁真前身。生憎驽骀喜汗血，历块宁须论一蹶。贾侯射虎嗤猨臂，锦囊九马仍瑰异。终甘饱死听奚官，八鸾六辔君姑置。",
            "comment": ""
        },
        {
            "title": "登城楼",
            "content": "河西诸将气食牛，白羽雕弧锦臂韛。他日粥饭真衲子，暮年酒肉鸡毡裘。坐上儒冠挥尘尾，帐前羌种看刀头。吴樯楚柁自江海，聊复看云倚戍楼。",
            "comment": ""
        },
        {
            "title": "即事",
            "content": "子规日日啼，凋吾两鬓毛。邻家洗翁盎，渐欲见浊醪。饱闻荆江边，古柳系酒船。沙头昨夜梦，一笑水浮天。",
            "comment": ""
        },
        {
            "title": "仁老画梅二首",
            "content": "玄牝要饱知，六出端不死。妙高一瓣香，付与毛锥子。",
            "comment": ""
        },
        {
            "title": "归途口占",
            "content": "九年脚不踏梁宋，踽踽归来成靦颜。秃发覉臣端饱在，淮南天遣米如山。",
            "comment": ""
        },
        {
            "title": "次公采赠太希先密云团韵",
            "content": "太兄远从方广来，紧打脚绷帩草鞋。堂头老人未相见，道眼心知如觌面。山间五百大弟子，仆射鲁公办能事。且烧汤鼎试中{左氵右霝}，凭仗阿先归举似。丛林梁栋权与洪，戏为韵语亦复工。曾参陶谢得一滴，漆盂蔬笋要洗涤。白发佳縗只要閒，梦想连床六尺单。岂徒衲帔痿羸坐，共守围炉黄独火。",
            "comment": ""
        },
        {
            "title": "满庭芳",
            "content": "声促铜壶，灰飞玉琯，梦惊偷换年华。江南芳信，疏影月横斜。又喜椒觞到手，宝胜里、仍翦金花。钗头燕，妆台弄粉，梅额故相夸。隼旟，人未老，东风袅袅，已傍高牙。渐园林月永，叠鼓凝笳。小字新传秀句，歌扇底、深把流霞。聊行乐，他时画省，归近紫皇家。",
            "comment": ""
        },
        {
            "title": "游昆罗山寺二首",
            "content": "木落关洒淡，天高更雁翔。凝笳乱流水，归马得斜阳。尊罍当白露，旗旆卷清商。山径作许好，寒花浑欲黄。",
            "comment": ""
        },
        {
            "title": "李氏园诗",
            "content": "池面轻风卷碧罗，残英寂寂委微波。暗香又逐落英去，奈此疏云淡月何。",
            "comment": ""
        },
        {
            "title": "寄魏道辅",
            "content": "漠漠长烟暝戍楼，登临永日强消忧。殊方日落青山暮，旧国云深碧树秋。向老江湖双病眼，此身天地一浮鸥。高谈早晚对犀尘，衮衮遥怜湘汉流。",
            "comment": ""
        },
        {
            "title": "露坐",
            "content": "织云卷穷秋。天宇净如洗。轻飚入高梧，策策鸣不已。浩歌步前楹，俛仰多可喜。晖夜如相亲，辉辉过书几。",
            "comment": ""
        },
        {
            "title": "探梅",
            "content": "梅花原为怕春寒，想见垂垂雪作团。藤杖芒屩犹堪在，试为吾人料理看。",
            "comment": ""
        },
        {
            "title": "次坰寻春韵",
            "content": "攀翻聊复得晴景，抖擞貂裘季子尘。岂有好事来载酒，独怜幽鸟解唤人。二毛衰晚端不恨，五鼎突昔元未珍。乘把小红娱老眼，他时细说淮南春。",
            "comment": ""
        },
        {
            "title": "句",
            "content": "老子只堪持蟹螯。",
            "comment": ""
        },
        {
            "title": "过智海呈陈无已",
            "content": "暂展经奁试茗芽，共怜日日困尘沙。木鱼梦觉响晴景，铁凤雨余翔落霞。漠漠清香萦暮竹，萧萧宴几近幽花。道人槌拂总无用，身世俱忘鬓已华。",
            "comment": ""
        },
        {
            "title": "寄印老并招壁公",
            "content": "半生阿印奇，不作俗子见。罢说北固禅，去吃长芦饭。堂中壁道人，大是一好汉。遣意有或来，谁云可招唤。",
            "comment": ""
        },
        {
            "title": "鹧鸪天",
            "content": "作赋丁年厌兔园。紫微深锁九重关。花墩屡赐清闲燕，文石难忘咫尺颜。烟外屐，水边山。纶巾羽扇五湖间。自怜季子貂裘敝，来与机云相对闲。",
            "comment": ""
        },
        {
            "title": "虞美人",
            "content": "真香秀色盈盈女。一笑重阳雨。不应解怯晚丛寒。眼底轻罗小扇、且团团。吴云楚燕浑依旧。更把金英嗅。鲜鲜未恨出闺迟。自许平生孤韵、与秋期。",
            "comment": ""
        },
        {
            "title": "闻莺",
            "content": "长堤一知一百里，榆荚杨花照眼明。十载疫荒真作梦，却凭乌几听莺鸣。",
            "comment": ""
        },
        {
            "title": "题凤林园图寄鲁公卷",
            "content": "老分符竹发疏疏，手把南徐一纸书。端恨相望隔函谷，故应时展凤林图。",
            "comment": ""
        },
        {
            "title": "送王诗客庄依湖外使者",
            "content": "问舍求田话昔时，共忧南北未安枝。青山笑吾空成梦，白发怜君苦作诗。风月谁教太潇洒，功名自是小差池。要须附骥还金马，昼锦归来亦未迟。",
            "comment": ""
        },
        {
            "title": "寄因胜观老",
            "content": "秋晚铜炉一炷香，人间余习未全忘。云溪尚想穿幽屐，雪屋犹怜共折床。山林投老成漂转，文字他时妄揣量。憔悴少陵空白发，敢期重赋赞公房。",
            "comment": ""
        },
        {
            "title": "北湖饱饭径寝颓然甘甚殆畴昔所未有也作此以",
            "content": "读书聊尔只欲眠，半世浪比边孝先。白头来煮阿弓糜，偶然甘寝如许奇。醍醐乳无上味，方我饱眠方掩鼻。诸天种种妙伎乐，方吾饱眠堪作恶。北湖久参真法器，老年端入睡三昧。齁齁休遣莺唤醒，妙处只令儿辈听。",
            "comment": "【注释】【原题】：北湖饱饭径寝颓然甘甚殆畴昔所未有也作此以示阿坰"
        },
        {
            "title": "坰邀公卷煎茶",
            "content": "阿坰手持都堂胯，百千硨磲未论价。渴心知我生尘埃，故遣一瓯官茗来。上方井水绝世无，中{左氵右霝}欲帘定庸奴。径当浇汝三尺喙，要著胸中万卷书。外家典刑有诸老，封胡羯末端复好。皎如珊瑚在琳房，况乃薰以正焙香。阿坰性独爱文字，望见俗物辄走避。虽然此事已可久，莫负从来铁御史。",
            "comment": ""
        },
        {
            "title": "题钟隐简寂观图",
            "content": "饱知阿隐有妙处，未见从来丘壑谋。径呼管城办能事，和茳贴贴仍晚秋。白头故作西河梦，独遣老眼酬南州。边笳牧马岂不好，平安火过消人忧。",
            "comment": ""
        },
        {
            "title": "怀妙老",
            "content": "屋头风雨交，唤此耋老梦。粥鱼腹遽鸣，来作枕中供。底处有可人，斋钵是日用。时时要同盘，穿雪菜甲动。",
            "comment": ""
        },
        {
            "title": "和魏道辅铜雀砚",
            "content": "寂寞漳河绕故宫，悠悠千古付飞蓬。当时流落干戈际，今日埋藏尘土中。楚岫月明芒屩远，湘江春尽草堂空。提携愿逐先生去，闲咏滩头一笛风。",
            "comment": ""
        },
        {
            "title": "携茶过智海",
            "content": "床头白羽已相亲，茗碗才尝正焙新。透出老禅三昧眼，锅醒逋客二毛身。坐闻考赴堂鼓，起觅垂垂洗钵人。稍有黄鹂来举似，似怜老子独知真。",
            "comment": ""
        },
        {
            "title": "和刘坰并简杨虞卿",
            "content": "少日负书笈，老年看战车。此生浑觅句，随处有烹茶。乞吾炊黍米，烦君问蕨芽。斓斑赤铜碗，渠辈久名家。",
            "comment": ""
        },
        {
            "title": "携家游南山",
            "content": "都梁山色杨柳青，天乞覉臣如许情。不嫌野褐垂垂好，故作春风踽踽行。幽花傍水有孤笑，好鸟随人时一鸣。晚饭招提且僧钵，关心七尺瘦藤轻。",
            "comment": ""
        },
        {
            "title": "书江贯道所画扇",
            "content": "胸中岂止丘壑，更有洞庭潇湘。传语东坡居士，后来惟教江郎。",
            "comment": ""
        },
        {
            "title": "吴山寺汛",
            "content": "空山无人境，汛扫寺两廊。每荷佛下榻，更蒙天与凉。沉瓜冷出井，浇汗暖注汤。落日下山去，好风如许长。",
            "comment": ""
        },
        {
            "title": "绝句二首",
            "content": "华馆相望接使星，长淮南北已休兵。便须买酒催行乐，更觅何时是太平。",
            "comment": ""
        },
        {
            "title": "有怀介然偶作因寄之",
            "content": "此生端与衲僧期，折脚茶铛能解颐。君对幽人洗银毂，我书春事有毛锥。唤醒饱睡真痴绝，惊倒群儿要语奇。想为梅花从定出，横担拄杖傍疏篱。",
            "comment": ""
        },
        {
            "title": "放船先寄普照老夷白",
            "content": "楷楼澹沲冬日斜，半世三钟并五车。处处变禅作居士，年年行脚见僧伽。偶然摩腹船鸣鼓，聊复捐书雁聚沙。先遣毛锥交说似，即今镜里有霜华。",
            "comment": ""
        },
        {
            "title": "寄尚志",
            "content": "孤城惨淡临寒水，战马不收眠陇底。戍鼓吹角夜迢迢，霜月徘徊梦惊起。遥知横槊兴方新，绿入沙场细草春。憔悴谁怜苏季子，貂裘空复敝黄尘。",
            "comment": ""
        },
        {
            "title": "题惠崇小景扇二首",
            "content": "惠崇桃坞鹅鸭，春老不画风烟。看取团团璧月，中吞万里江天。",
            "comment": ""
        },
        {
            "title": "清平乐",
            "content": "瀛洲春酒。满酌公眉寿。月照沙堤春榜柳，恩暖朝天衮绣。东君着意丁宁。芳酸先许梅英。要就升平滋味，待公来後和羹。",
            "comment": ""
        },
        {
            "title": "送纯师赴黄檗用李师颜韵",
            "content": "沙尾潮生浪影微，东风洲渚蕨芽肥。西江水借铜瓶润，北阙云随锡杖飞。日煖凫鹥迎宴几，春深花絮护禅衣。遥知一榻诸天外，归梦时时近紫闱。",
            "comment": ""
        },
        {
            "title": "閒居",
            "content": "阿堵安用多，十年著一冠。且作楚州梦，从人憎鼻鼾。柴桑閒居诗，读罢始永叹。鶬鹒几时鸣，眷此春事阑。何以韵今日，朱丝发清弹。大部华严经，字字要饮观。鞭笋真肥白，媚我晨炊盘。小君孟德耀，老夫梁伯鸾。端须如庞公，妻儿坐团栾。好作竹漉篱，未忧终几餐。浓煎饭后茶，个中良可安。宿昔逸群句，慰渠举似看。",
            "comment": ""
        },
        {
            "title": "四月十五日饭于因胜",
            "content": "老子端有衲子缘，独喜时时听三下。莫向诸方说久参，白头且结淮南夏。",
            "comment": ""
        },
        {
            "title": "北湖",
            "content": "北湖真大痴，丑拙人共憎。宿昔有鼻孔，不穿牯牛绳。亭亭僧伽塔，要以两脚登。折腰怕督邮，此事岂吾能。",
            "comment": ""
        },
        {
            "title": "谢曹公善酒",
            "content": "归来脱帽但苍华，一段风流属外家。犹有故时从事在，银钩仍落小流沙。",
            "comment": ""
        },
        {
            "title": "书事",
            "content": "小雨浑晴不作泥，老年浇舌要如饴。应怜长日只麽过，故遣飞英如许奇。涧底涓涓催著屐，屋头聒聒唤支颐。孰云乌几独少味，看尽朱朱白白时。",
            "comment": ""
        },
        {
            "title": "戏简狄周臣",
            "content": "帘卷秋风烛影红，少年公子倒金钟。艳歌声入流云去，肯问西邻有病翁。",
            "comment": ""
        },
        {
            "title": "新亭梅偶作",
            "content": "衡门宿昔只栖迟，惭愧三堂春事奇。为有丛筠傍流水，故教疏影作横枝。香罗未办凌波去，素魄休论啼鴃时。乞与江南风格在，鼻端聊遣广文知。",
            "comment": ""
        },
        {
            "title": "竹炉次韵",
            "content": "薰炉好妙非吾欲，古铜惟怜鼎三足。手中一瓣非碌碌，传语此君惊世俗。快烧笃耨置一床，枕上齁齁气味长。似是马曹真未会，不唤此君闻妙香。",
            "comment": ""
        },
        {
            "title": "同曾公卷出南城",
            "content": "著处篮舆得小停，偶寻奇诡对屏星。山南山北有幽啭，树底树头惟落英。两鬓已脱吾种种，三眠欲罢渠青青。招得故作疏钟晚，更约杖藜来细听。",
            "comment": ""
        },
        {
            "title": "今朝",
            "content": "今朝天气撩老夫，红右一枝那可孤。端须羯鼓与判断，世上久觉无花奴。",
            "comment": ""
        },
        {
            "title": "王持中读余近诗跋以五绝因次其韵",
            "content": "秃发敢言文字工，半生端在覉旅中。君诗底物似妙丽，堕蕊起舞春蒙蒙。",
            "comment": ""
        },
        {
            "title": "寄夷白坦然",
            "content": "夷白不应忘北湖，住持事繁无近书。北湖头白更馋相，何日从之听木鱼。",
            "comment": ""
        },
        {
            "title": "从贯道求双幅图",
            "content": "东郎平生笔五色，戏遣秀句为奇石。好绢自作凌乱光，万里须论才咫尺。大儿小儿何足夸，右丞北苑有等差。孤舟自横天拍水，江南江北多云沙。",
            "comment": ""
        },
        {
            "title": "同圣功南园探春",
            "content": "春风如许可复奈，扶藜与子一笑怀。初缘晴日垂垂发，更为吾人细细开。莫憎白眼校尉老，快唤青州从事来。径欲寻君说幽意，夕阳故挽一枝回。",
            "comment": ""
        },
        {
            "title": "九日过宋遇雨呈曾元矩并先寄吕少冯",
            "content": "黄菊湿不鲜，白雁寒更哀。何由穿雨屐，一登宋王台。眷予良友生，南山安在哉。行将北湖鬓，投老照清淮。",
            "comment": ""
        },
        {
            "title": "遣兴",
            "content": "放船秋正佳，日落雁噭初。晨炊傥无米，宁寻谢胡奴。督邮端可挥，从事良欲呼。大是陶渊明，且还读吾书。",
            "comment": ""
        },
        {
            "title": "至楚约诸人饭而圣功不来翌旦乃见过",
            "content": "前身坐衲僧，积此葵苋债。今朝偶烹鲜，居士辄破戒。摩挲羁臣腹，商略九州大。平生折脚铛，个里有妙解。关郎作底忙，使吾一长喟。明发得得来，犹较些子在。",
            "comment": ""
        },
        {
            "title": "书事",
            "content": "溪北溪南梅树枝，斩新华萼出疏篱。独怜醉处锦成幄，端恨愁时雪打围。老夫不奈羽觞急，幽讨未辜春日迟。惭愧邻翁会人意，杀鸡炊黍要追随。",
            "comment": ""
        },
        {
            "title": "次朱天球赠吴茂先韵",
            "content": "暮年挈挈侬与君，端觉高歌有鬼神。平生王恭无长物，此事逼人殊咄咄。戏谈韁马缺鼻牛，夫子大是孙殷流。休言他日随计上，且看南徐拍天浪。阿球高气宁用论，为卿三倒实饱闻。眼边讵肯作悬特，葵霍撑肠方自嘿。屋头云锦秋水明，兀然隐几渠宁贫。诗书撩人姑把玩，只与毛锥为老伴。红尘著脚笑参差，索食祖仁那更疑。於世无堪大瓠种，独可剖心如叔仲。江湖作意从之游，老夫颇欲学操舟。清言解颐未云已，儿子屡惊雷绕齿。好事谁过扬子云，一樽聊与细论文。政须林宗巾角折，仍要时时见颜色。",
            "comment": ""
        },
        {
            "title": "又画尝醋翁",
            "content": "石先戏作忍酸相，未信从来尝醋难。头毛鬅鬙面白皱，老夫笑作婴儿看。",
            "comment": ""
        },
        {
            "title": "满庭芳",
            "content": "玉垒尊罍，清秋关塞，正宜催唤香醪。凉风吹帽，横槊试登高。相见征西旧事，龙山会、宾主俱豪。来群雁，凉生画角，红叶聚亭皋。南洲、应好在，长关梦眼，天际云涛。有一簪黄菊，两鬓霜毛。快把金荷共倒，凝望久、只遣魂消。君须听，新翻燕乐，馀韵响檀槽。",
            "comment": ""
        },
        {
            "title": "良辰",
            "content": "良辰入奇怀，端欲挽我行。幽花迎人笑，欣然媚柴荆。春醪处处佳，姑泻浊与清。好鸟何许来，日暮独一鸣。江山雨新洗，坐使老眼明。天公喑鹁鸪，要作烂漫晴。平生木上坐，莫逆惟有卿。妇寻茅三间，遥取乌几凭。长腰雪不如，付兹腹彭亨。短蔬胜肥肉，甘哉北湖羹。一饱便可足，此外岂所营。莫语儿子辈，吾侪宁要名。",
            "comment": ""
        },
        {
            "title": "银城道中",
            "content": "畴昔一丘安在哉，马鸣笳响有奇怀。{左女右睘}{左女右睘}试遣雁催发，濯濯已凭春唤回。独怜短槊横未已，端恨长江扳不来。看取东风姹然笑，北湖老眼为渠开。",
            "comment": ""
        },
        {
            "title": "朱泾寺",
            "content": "冀马日驰突，无地制奔放。来争天东南，束手莫与抗。我航指四百，去之迷所向。十里望云屋，远意属昆阆。尺五跬步天，丈六欢喜相。更参船子师，稽首问无恙。平生客江湖，半世狎烟浪。渔监选常登，钓尹职不旷。此手误遮日，久矣翳尘妄。愿师赐金篦，试与开眼障。",
            "comment": ""
        },
        {
            "title": "次公卷韵",
            "content": "故人已去逐飞蓬，醉墨新辞手自封。欲识暮年魂断处，从今不忍听霜钟。",
            "comment": ""
        },
        {
            "title": "清谷水煎茶",
            "content": "快烧铜鼎欹胡床，边头实试蟹眼汤。竟陵谷帘定少味，唤取阿羽来说尝。",
            "comment": ""
        },
        {
            "title": "寒食",
            "content": "正憎风雨暗炊熟，朝日似为寒食晴。树头树底作许好，举扬春事怜音声。聊呼上坐行饱饭，著处小立惟青青。更无花片近老眼，快遣鶬鹒来一鸣。",
            "comment": ""
        },
        {
            "title": "入汴示坰",
            "content": "前年泝洛水，杨花白如毡。今年泝洛水，青青未三眠。犹吃嵩福饭，强寻梁宋船。一笑真自喜，蒲团媚癯仙。",
            "comment": ""
        },
        {
            "title": "晚饭龟山",
            "content": "半生藜糁只麽过，铁作脊梁宜自强。偶烦衲子分斋钵，惭愧龟山春笋长。",
            "comment": ""
        },
        {
            "title": "谒陈尚志于太原之清凉",
            "content": "酒樽元有味，绝倒更能麽。昨梦不堪说，白头无奈多。底时辞部曲，著处尚关河。相见好欢喜，当如迟暮何。",
            "comment": ""
        },
        {
            "title": "三堂道中寄公卷",
            "content": "久坐懒成癖，谁令老作魔。逢人说江海，著处是关河。陇底烽燧暗，海门鸿雁多。西楼云水白，犹奈酒樽麽。",
            "comment": ""
        },
        {
            "title": "红梅",
            "content": "楚州红梅如许红，作魔犹有几信风。天公笑人但饱饭，不辨青春看花眼。呼儿径买北湖酒，浇吾澜翻说诗口。莫教一片飞黄昏，唤取百舌来细论。",
            "comment": ""
        },
        {
            "title": "汴岸紫花丛生状如香囊间出黄菊於其侧",
            "content": "霜著船头八月凉，故教寒蝶韵幽芳。传语西州华屋处，端须戏取阿玄囊。",
            "comment": ""
        },
        {
            "title": "减字木兰花",
            "content": "九年离别。梦里相逢端怕说。携手河梁。雁噭淮天如许长。鲈鱼正美。白发季鹰聊启齿。後夜江干。与把梅花子细看。",
            "comment": ""
        },
        {
            "title": "同坰寄黄济川五首",
            "content": "平生黄卷里，老罢白鸥边。莫作惊人语，深参饱睡禅。随堂姑一钵，唤客或三{擅扌换金}。宁要苏司业，时时与酒钱。",
            "comment": ""
        },
        {
            "title": "虞美人",
            "content": "夜寒闲倚西楼月。消尽江南雪。东风明日木兰船。想见阳关声彻、雁连天。斜斜洲渚溶溶水。端负青春醉。平安小字几时回。空有暗香疏影、陇头梅。",
            "comment": ""
        },
        {
            "title": "简吉老",
            "content": "盱眙水落秋雁回，都梁霜薄梅花开。极知玄文不浪与，踽踽故作侯芭来。",
            "comment": ""
        },
        {
            "title": "移菊",
            "content": "爱此秋气凉，捐书坐北户。黄华手自栽，开花忽无数。朔风吹寒云，色映茅檐暮。起立伫幽香，泥衣有零露。旋移霜中花，娱此覉旅人。白发图一笑，天公初不嗔。平生饱参鼻，宿昔应供身。老大无所著，幽花如绝伦。胜处那可已，聊复运意根。漉彼汗滓酒，浇兹葵苋唇。凭君办好语，与招江海魂。端欲道逸想，缅焉难具论。",
            "comment": ""
        },
        {
            "title": "泛汴寄清侄",
            "content": "莫咤别愁关老鬓，且论幽讨入奇怀。忽思白鱼淮海去，付与清秋鸿雁来。不为督邮聊转柁，要呼从事试登台。老夫正想西风笛，江北江南安在哉。",
            "comment": ""
        },
        {
            "title": "玉楼春",
            "content": "我公两器兼文武。谈笑岩廊无治古。经颜绿发已官高，赤儿绣裳今仲父。我欲形容无妙识。颂穆清风须吉甫。望公聊比太山云，岁岁年年天下雨。",
            "comment": ""
        },
        {
            "title": "自太和冲雪归而旅雁数鸣据鞍偶作书赠令权元",
            "content": "休论驼背锦模糊，且试腰间金仆姑。边头可是怜侬辈，忽作徐熙雪雁图。",
            "comment": "【注释】【原题】：自太和冲雪归而旅雁数鸣据鞍偶作书赠令权元凯"
        },
        {
            "title": "次韵林初心先辈",
            "content": "倦客无人问，逢人只自嗟。孤舟在江汉，老梦绕京华。听雨閒扉掩，看云短帻斜。固穷吾已定，莫向五侯家。",
            "comment": ""
        },
        {
            "title": "题沙泉鹊梨古柳",
            "content": "莫遣殊方一片飞，风光有底肯相遗。含愁要作红雨去，绝恨独眠清昼时。古井犹窥光灿灿，儒冠不道鬓垂垂。鸟歌长日偏称意，办得唤人来朵颐。",
            "comment": ""
        },
        {
            "title": "已至都梁简介然时介然欲至城北而食言",
            "content": "击舟落尾端复佳，独恐幽人费招唤。老鼻行参宴坐香，晨炊饱吃连床饭。巾边白发已星星，霜底黄花犹粲粲。从事一事大因缘，截里僧伽为侬办。",
            "comment": ""
        },
        {
            "title": "得友人诗因寄之",
            "content": "鸟语茅檐午梦回，柴荆寂寂掩苍苔。落红万点春江绿，归雁空传秀句来。",
            "comment": ""
        },
        {
            "title": "次李德充别刘长因韵",
            "content": "悬榻有妙致，脱冠论古情。羁愁一杯尽，好句万人惊。谈尘初未厌，樯乌俄小征。遥怜柁楼底，别夜月孤明。",
            "comment": ""
        },
        {
            "title": "招李汉臣饮与汉臣别九年相视癯然各已翁矣",
            "content": "平生三毛尔，鬓发眉与须。标何忽霜雪，星星欲无余。手中木上座，枯槁正类渠。而吾方两忘，隐几者谁欤。是身那有坚，寝饭姑如如。旧时祖师令，似守商君书。老夫亦耄矣，戒律今全除。惟兹笑及嗔，二法元不殊。独当招故人，浊酒满眼沽。非徒洗耳恭听离君，且复浇索居。白鱼良已佳，黄菊端未疏。肯来共情话，宁辞办篮舆。",
            "comment": ""
        },
        {
            "title": "偶作呈曾存子",
            "content": "北窗永日捐群书，自怜所得才腐余。东风吹花欲烂漫，强自羁絷辕驹。曲肱静听百鸟语，圭窦翁牖思吾庐。遥怜春水带刳艇，归雁已应辞五湖。",
            "comment": ""
        },
        {
            "title": "赠王子和",
            "content": "二年紫塞头，日日思都梁。归来向清淮，白鱼初饱霜。走马脱辔头，搴旗向沙场。不如把蟹螯，欹帽呼酒觞。要听阿燕歌，颓然倚胡床。姮娥一笑粲，韵此九月凉。缅怀去从军，只影天一方。谁令投老梦，犹咤登太行。采采东篱花，其香何扬扬。昭华唤惊鸾，玉支况在傍。自惭老不解，著句说小妆。独知折齿屐，尚可追二王。",
            "comment": ""
        },
        {
            "title": "与曾公路吕少冯饮曾会卷舟中",
            "content": "百年久付一毫端，异县追随得自宽。声入浦云歌扇丽，影浮江月酒樽寒。黄花窈窕且经眼，白发萧条初映冠。共倚樯竿竚归雁，西风嫋嫋露溥溥。",
            "comment": ""
        },
        {
            "title": "晚步",
            "content": "暮林带斜日，隐隐闻疏钟。息惫有孤石，扶衰怜短筇。垂杨暖自绿，春事老浑慵。正念余影独，忽与幽鸟逢。",
            "comment": ""
        },
        {
            "title": "怀春",
            "content": "青春已辞淮水湄，底物遗我堪解颐。风味不除惟白堕，典弄犹在有黄鹂。老夫只觉禅坐好，儿辈争论句法奇。到处何曾问炊米，半生人笑北湖痴。",
            "comment": ""
        },
        {
            "title": "将至泗上微雪快晴",
            "content": "僧伽怜吾来，娱我六出英。又复忧吾寒，迎我以好晴。何以谢僧伽，汲水添净瓶。",
            "comment": ""
        },
        {
            "title": "减字木兰花",
            "content": "团团璧月。今夜广寒真秀发。何处吹笙。催得清霜满凤城。淮南好梦。镜里星星还种种。犹记银床。曾为凉洲唤玉觞。",
            "comment": ""
        },
        {
            "title": "送觉老住鹿门",
            "content": "平生作许奇，三匝绕茅舍。白发右掖门，朝参随万马。觉也铁脊梁，儿子笑诸方。时时容子美，来过赞公房。袖书仆射府，打包鹿门去。独有田协律，知渠逸群句。余方在泥滓，妄意水传器。他年著行缠，一钵有能事。",
            "comment": ""
        },
        {
            "title": "为卢天骥作",
            "content": "撩我千岩固好在，未论应接徒惋欷。湖山饱窥使者节，鱼鸟不避霜台威。坐罢清言良{学子换且}{学子换且}，来朝爽氯殊霏霏。鸥群飞斗舞不下，要略沧州如打围。",
            "comment": ""
        },
        {
            "title": "王持中读余近诗跋以五绝因次其韵",
            "content": "吾句如许一生过，君诗政应万人传。但言寒温置余语，可是从来子敬贤。",
            "comment": ""
        },
        {
            "title": "高邮阻风",
            "content": "磊磊长蒲穿巨鱼，蟹螯如臂米如珠。端怜不死与饱饭，一噫真成戏老夫。",
            "comment": ""
        },
        {
            "title": "忆昨呈元老",
            "content": "忆昨参戎幕，交情子独真。共为关塞客，各负水云身。迹远金闺籍，衣沾玉垒尘。雕鞍暮横槊，锦幄晓行春。隐几军书断，登楼陇月新。鸣笳孤障底，落雁古河滨。鲁酒寒醅薄，燕姬翠黛嚬。沙场供写睇，戍角解伤神。白首投南国，青冥望北辰。山林方自屏，鸡黍复相亲。道旧嗟游楚，论文伟过秦。高标识麟凤，壮节见松筠。陋巷无车辙，扁舟有钓纶。悲秋把黄菊，取醉堕乌巾。藜藿良易足，图书端不贫。一廛如可借，烦为闢荆榛。",
            "comment": ""
        },
        {
            "title": "和至之秋宴感怀时至之已有归休意",
            "content": "纷纷举世事轻肥，三径萧条独可依。壮志未随黄发改，故山将伴白云归。林泉定落幽人手，尘土空侵病客衣。明月满帆秋水碧，扁舟去逐雁南飞。",
            "comment": ""
        },
        {
            "title": "过宝晋斋赠元晖",
            "content": "窥径紫苔娬丽，入门黄卷纵横。欲知个里妙处，时遣鶬鹒一鸣。",
            "comment": ""
        },
        {
            "title": "次子苍寄余清老韵",
            "content": "从来三仕及三已，总落道人坐定里。滑稽社中黄发将，讵与阿朔论辈行。平生芋魁曾未错，粱肉宁殊腐肠药。百年兀兀且饱睡，梦事有无浑不记。久甘袖手菩提坊，饿死肯踏狙公乡。山林谁云迹如扫，天乞江湖娱此老。瘿然且吃诸方饭，汝自矻矻侬宴宴。坐听木鱼人笑痴，政复朵颐成屡莞。要随烟雾入穷溟，或置一床如净名。生憎阿秦六国印，蒲团禅板犹关情。眼边虽言有黄卷，绝知口不谈书传。旧拈槌拂吾已许，唤取渠来姑语语。相望几时怀抱恶，白玉为丹堪咀嚼。且试车声铜鼎汤，瀹茗径可撩枯肠。此言何可束高阁，自谓过之一丘壑。",
            "comment": ""
        },
        {
            "title": "简鲍钦止",
            "content": "翛然策羸马，偶造释子居。欣与遁世士，共阅瞿昙书。脱屣弄清泚，曲肱翳扶疏。鸟起短筇外，钟鸣幽梦余。高论信绝俗，磊落包六虚。万古才一瞬，天地真蘧庐。逸兴殊未已，恨彼白日徂。讵觉厌尘滓，倘徉方自娱。",
            "comment": ""
        },
        {
            "title": "寄曾公卷",
            "content": "作业定相似，怀君徒忱伤。解包真有处，展钵且随方。月出淮天白，梅繁水国香。垂垂老工部，独少赞公房。",
            "comment": ""
        },
        {
            "title": "唐处厚邀同欧阳元老彭志南游金銮寺",
            "content": "秋老万木脱，浮云暮连空。落景不可挽，冥冥有飞鸿。偶与二三友，返辔释子宫。幽事固可喜，逸兴殊未穷。更期霜华陨，黄菊开旧丛。浊醪倘可载，浩歌凌西风。",
            "comment": ""
        },
        {
            "title": "次竹樽韵",
            "content": "北湖饭豆病且癯，经年不问觞为壶。谁令如许彭亨腹，时唤麴生浇老儒。此君风味美无有，会与渊明著名酒。侏儒饱死非缔父，仍挽皤罂作寮友。堂上烛灭渠快哉，一饮一石今尘埃。此君莫遣太孤绝，更须唤取鸱夷来。老年经丘寻壑意，痿痿羸羸殊少味。惟思著句与摩挲，径就便便图一醉。",
            "comment": ""
        },
        {
            "title": "观贾表之猎",
            "content": "轩轩大鹰脑，落落饥鹘拳。忽张六翮去，势拉淮南天。贾侯实老俊，文字初著鞭。平生坐高飞，孤吟饯流年。收身事鞍马，未爱冕有蝉。归来对名妾，含笑脱两鞬。能复饭斗米，白眼捉彘肩。玩世今种种，掉头羞乞怜。侬也饱忧患，惯视跕跕茑。浇寒一杯足，撑肠谢三鱣。惟乐不可过，快臂乌号还。径横铁如意，露顶催烹鲜。",
            "comment": ""
        },
        {
            "title": "又偶作寄夷白老",
            "content": "去年腊雪一尺围，著处梅花如许肥。道人定复有幻法，莫遣都梁万点飞。",
            "comment": ""
        },
        {
            "title": "奉圣念老得法于大通禅师游行十年归以其法接",
            "content": "从教白浪长浮天，脚根饱踏吴江船。晋人初不知祖令，拍手施与龙山禅。",
            "comment": "【注释】【原题】：奉圣念老得法于大通禅师游行十年归以其法接引晋人北湖见而喜之赠一绝句"
        },
        {
            "title": "次子方题游春图韵",
            "content": "付与东风不复言，个中端有玉妃魂。凭君细说枭卢事，暂借生香到酒盆。",
            "comment": ""
        },
        {
            "title": "续百忧集行",
            "content": "少陵昨者百忧集，但言儿啼四壁空。羁臣即今百忧集，永痛母氏崩心胸。畴昔罪臣投荆州，板舆惴惴那得留。老人端已怕劳事，况乃离别酸鼻头。荆州破屋冷似铁，眼边种种那堪说。缚竹为瓦安得完，往往稀间过霜雪。母氏癯然由暑热，喘卧十日遽死诀。至斯极矣其予乎，每辄念此骨欲折。九重陛下仁如天，蓬赦却上沙市船。饱闻荆江西江恶，举家性命实可怜。余生休论饭不足，今费君王岳祠禄。母氏弃吾如许时，殊方只有看云哭。贺公吴语慎莫嫌，渠自山阴一茅屋。瘦妻稚子姑团栾，此叟堆灰未穷独。",
            "comment": ""
        },
        {
            "title": "简田升之时升之赴金陵",
            "content": "建业风流端可怜，石城江色晓鲜鲜。鸟窥汉节梅花底，雨湿柁楼春水边。霜发雠书有东观，锦囊觅句属南天。枯肠不饱大官肉，吾种芋魁今十年。",
            "comment": ""
        },
        {
            "title": "至龟山先寄吕少冯",
            "content": "出舟跛跛为情亲，催遣篮舆烦故人。九死仅全真去楚，百年未了更游秦。晨炊要索祖仁饭，老鬓旧著渊明巾。传语淮山元好在，初捐一笑与覉臣。",
            "comment": ""
        },
        {
            "title": "又寄介然",
            "content": "寄声吾党阿介，米贱惟有誉同。更无一语不契，前身定是同参。",
            "comment": ""
        },
        {
            "title": "阿坰以歙钵供太希先偶成",
            "content": "君不见上公之鼎烹养牛，高足巨耳谁与俦。又不见便便瓦釜煮黄独，媚此枵然转雷腹。养牛大嚼良快意，老儒那月王侯鼻。黄独饱火正可怜，自捉长才宁用钱。太希先，阿坰赠君北湖歙州钵，天遣吾人个中活。撑肠等取一生足，养牛何曾异黄独。要须以铁为脊梁，才可提渠示诸方。应笑连床并头颅，五更戢戢听木鱼。太希先，尔时勿作随堂解，真是穷年粥饭债。羁臣白发无住著，瀹腐舂陈俱未错。客来摩挲浑不嗔，慎勿角吾红麒麟。南徐祖令侬自知，雪打西庵尝豆糜。",
            "comment": ""
        },
        {
            "title": "劝耕神堂快活林",
            "content": "凝笳作悲壮，细马载婵娟。可是杏花晚，只教杨柳眠。酒盏汉旌底，清歌春雁边。不须催部曲，聊欲酌寒泉。",
            "comment": ""
        },
        {
            "title": "简子苍",
            "content": "底时待诏辞公车，畴昔胸中著异书。端愧骑鲸老正字，会寻觅句旧题舆。春残讵有花经眼，梦罢试教莺唤雏。径欲追随说情话，即今犹奈酒尊无。",
            "comment": ""
        },
        {
            "title": "又再至山阳作",
            "content": "楚州白菘大于臂，天乞我曹作好春。北湖食菜如食肉，塔东僧伽不笑人。",
            "comment": ""
        },
        {
            "title": "无著复欲去再作此留之",
            "content": "都梁日日招吾人，梅花已复矜小春。胡为要随白雁去，莫起此念僧伽嗔。弹琴几时鬓毛脱，端是天教个中活。僧伽初不负先生，久办淮山作衣钵。",
            "comment": ""
        },
        {
            "title": "赠董无求",
            "content": "董侯湖海俊，短小精悍姿。梁园固多士，未至独好辞。相逢要作语，老语竟不奇。饱知匡鼎来，吾曹无说诗。",
            "comment": ""
        },
        {
            "title": "次坦之韵",
            "content": "隐侯天下士，早从北山游。至今华屋处，泪眦婴西州。予实老且病，闻螘类斗牛。力不任毛颍，况能佩吴钩。虫鸣夜复久，试起商声讴。姑置铁如意，珊瑚为君投。",
            "comment": ""
        },
        {
            "title": "至洪泽寄吕少冯介然",
            "content": "来往都梁真有期，瘦藤挈挈要追随。独怜老子蒙头睡，不见梅花如雪时。经炉饱附僧伽火，斋钵长分庾氏糜。岁暮东窗好晴日，传声阿遁正相思。",
            "comment": ""
        },
        {
            "title": "简航禅师",
            "content": "纵横古帙散绳床，卧对疏帘卷夕阳。春去残花已无踪，娟娟新绿上筼筜。",
            "comment": ""
        },
        {
            "title": "偶怀普照经寮附火寄夷白老",
            "content": "北湖头白懒觅官，只办诸方寻衲子。要拥经寮一丈炉，烦渠好作来苏水。",
            "comment": ""
        },
        {
            "title": "同坰寄黄济川五首",
            "content": "斋盂随处有，阿堵半生无。不作论文杜，姑为踏硙卢。清言韵舌本，残雪著头颅。请说楚州菜，白菘如臂粗。",
            "comment": ""
        },
        {
            "title": "同李汉臣赋陈道人茶匕诗",
            "content": "诸方妙手嗟谁何，旧闻江东卜头陀。即今世上称绝伦，只数钱塘陈道人。宣和日试龙焙香，独以胜韵媚君王。平生底处虀盐眼，饱识斓斑翰林碗。腐儒惯用语烧折，两耳要听苍蝇声。苦遭汤饼作魔事，坐睡只教渠唤醒。岂知公子不论价，千金争买都堂胯。心知二叟操钤鎚，种种幻出真瑰奇。何当为吾调云腴，豆饭藜羡与扫除。个中风味太高彻，问取老师三昧舌。",
            "comment": ""
        },
        {
            "title": "得黄济川书",
            "content": "荆南黄济川，少小但两屐。长大身转穷，四壁只麽立。书来可怜人，苦说遥相忆。儿辈满眼前，吾发何由黑。几时打僧包，为子去得得。要论十年梦，已复话畴昔。",
            "comment": ""
        },
        {
            "title": "木兰花慢",
            "content": "尽晴春自老，乍翠巘、出清流。望杳杳飞旌，翩翩戍骑，初过边头。幽花尚猗短岸，渐鸣禽、唤友绕行輈。端有雕戈锦领，竟驰騕袅骅骝。凝眸。雁入长天，羌管罢、陇云愁。共解鞍临水，雷惊电散，雪溅霜浮。玉觞正风味好，对幽香、堕蕊且消忧。莫以纶巾羽扇，便忘绿浦沧洲。",
            "comment": ""
        },
        {
            "title": "寄翟密州",
            "content": "酒杯到手慎莫停，江月已复连疏星。岂谓灌园三径老，来逢横槊万人英。飞花不作吾鬓白，韵语政如公眼青。宿昔澜翻说诗口，真惭肯与醉时听。",
            "comment": ""
        },
        {
            "title": "买菊",
            "content": "偶烦孔方兄，聘此高妙姿。粲然顾我笑，佳哉今何时。维摩初不病，坐获大奇胜。便拈概栗来，祖师有律令。",
            "comment": ""
        },
        {
            "title": "过静老",
            "content": "老夫无住相，大是个中人。聊作宰官相，偶名居士身。拍手与化笑，同床怜吾真。端来趁斋鼓，共坐不曾嗔。",
            "comment": ""
        },
        {
            "title": "兰皋煎茶",
            "content": "掠水织织紫燕斜，聊凭乌几伫幽花。今年未识云腴面，且拨去年官焙芽。",
            "comment": ""
        },
        {
            "title": "宣老示寂有怀",
            "content": "暮年流落偶相亲，握臂难忘一语真。茗碗斋盂成昨梦，蒲图禅板记前身。尘埃云纳翛翛敝，岁月霜毛种种新。游戏诸天无复返，自嗟青眼更何人。",
            "comment": ""
        },
        {
            "title": "入汴先寄韩子苍",
            "content": "煮软芋魁初不饥，天教吐出胸中奇。追随且裹子舆饭，持似只有香岩锥。刺舟迎客菊笑处，觅句怀人霜落时。吾辈阿冯真解事，与侬细举南山诗。",
            "comment": ""
        },
        {
            "title": "太和道中和颐字韵",
            "content": "笼葱峭蒨朝日微，时出奇诡解吾颐。已听胡笳有韵曲，更行摩诘无声诗。",
            "comment": ""
        },
        {
            "title": "二月二十九日作",
            "content": "屋头澜翻闻布谷，惊怪儿童问饧粥。争向衡门插柳条，要遣老子知炊熟。",
            "comment": ""
        },
        {
            "title": "怀谨常三首",
            "content": "吾有铜鼎汤，快瀹龙焙香。政使浇舌本，君无问糟床。",
            "comment": ""
        },
        {
            "title": "遣兴",
            "content": "鲜鲜黄金花，种种白发人。晚岁色不改，宿昔情相亲。浪因五斗米，愧此流转身。吾辈有能事，大笑非伯伦。",
            "comment": ""
        },
        {
            "title": "古殿珠",
            "content": "塞上归来两鬓蓬，饱知边马依北风。从他垂棘连城璧，乞吾僧伽古殿红。",
            "comment": ""
        },
        {
            "title": "送曾公善赴定武",
            "content": "关河落落孤鸿飞，燕然山南霜草齐。边笳戍角自悲壮，千里不闻边马嘶。刁斗夜急虎帐静，皎皎陇月临牙旗。辕门柳色压毳幕，铁甲十万真熊罴。少年公子身许国，请佐帷幄辞龙墀。屯云渐对白玉斝，密雪欲犯黄金羁。晚风萧萧近易水，想见怀古当倾曦。连城笙镛断羽檄，往往横槊多新诗。双轮稍蹉隔前坂，转盼各在天一涯。吴钩锦带岂足赠，寄声但有长相思。",
            "comment": ""
        },
        {
            "title": "简吕少冯",
            "content": "此生不记老婆禅，兀兀坐睡忘永叹。要听车声出铜鼎，故教鼻窃吼蒲团。淮山宿昔面目好，葵藿从来骨相寒。白发轩然同一笑，未嫌跛跛著南冠。",
            "comment": ""
        },
        {
            "title": "从王谨常求墨戏",
            "content": "阿常为官真拓落，胸次平生著丘壑。权奇突兀要举似，毛颍从来有能事。老子於此与不浅，孤鸿斜日秋江边。忘怀丹青以句鸣，只数辋川王右丞。",
            "comment": ""
        },
        {
            "title": "呈王济川",
            "content": "鹁鸪争鸣燕方乳，飞絮忽来萦短尘。眼底桃花且向人，薄暮东风卷红雨。江南春尽水如天，谁呼艇子石城边。急觞到手聊一噱，识字须悲有投阁。",
            "comment": ""
        },
        {
            "title": "坐睡",
            "content": "白灰如雪麒麟红，一老已打斋时钟。衲子未来且坐睡，蒲团与我作新冬。",
            "comment": ""
        },
        {
            "title": "夷白",
            "content": "夷白诸法只麽会，不作奇奇并怪怪。人来施与僧伽禅，事到付之弥勒袋。",
            "comment": ""
        },
        {
            "title": "简友人",
            "content": "江山端无适俗韵，曳屐出门忘负疴。林花工办作红雨，其奈一年春老何。",
            "comment": ""
        },
        {
            "title": "黄伯钧示诗因次韵",
            "content": "鬓毛萧瑟强儒冠，尘土追随意已阑。午枕梦回书帙乱，暮林秋老雨声寒。百骸久悟岁月速，一室讵知天地宽。忽忆玉虹孤笛夜，曲肱终约听鸣湍。",
            "comment": ""
        },
        {
            "title": "知府毛公显谟以诗宠还书轴谨次严韵以叙拳拳",
            "content": "天边叠巘云涛外，南人启齿北人怪。给事笔力鼎可找，九鼎初如一毛细。曲肱左省清梦余，长江拍拍天一隅。后车聊载高阳徒，行复持被承明庐。即今司业谁姓苏，还能办人酒钱无。生憎枯槁屈大夫，金盘鱠缕日可须。公也慎莫言归欤，英姿要作凌烟图。",
            "comment": "【注释】【原题】：知府毛公显谟以诗宠还书轴谨次严韵以叙拳拳服膺之万一"
        },
        {
            "title": "识舟亭",
            "content": "饱闻会稽道中好，未似隐几来归舟。衰鬓犹堪扶槛笑，长江故作拍天流。知容遥集几两屐，约胜元龙百尺楼。时换薰炉办幽事，孤鸿落处有汀洲。",
            "comment": ""
        },
        {
            "title": "十二月八日携家过因胜",
            "content": "吾人真铁人，畴昔已百鍊。携家过残年，来吃随堂饭。",
            "comment": ""
        },
        {
            "title": "次寄绿莎翁韵",
            "content": "剧谈要且置，尘尾宁用长。从来一大事，吾曹可称量。世上有何好，投身净名坊。老夫百不如，摩腹鱼稻乡。缅怀眼中人。跛跛岂易忘。尚欲投羽扇，无心问糟床。端笑说拍浮，畴昔取腐肠。",
            "comment": ""
        },
        {
            "title": "寄欧阳元老",
            "content": "耿耿坐不寐，浩歌睇流云。寒商动清夜，落木何纷纷。幽闺纳华月，宴几停余薰。聊复饮兰露，无因持寄君。",
            "comment": ""
        },
        {
            "title": "由刁园步至因胜求浴",
            "content": "鸟声已迎一百五，野迳微行谁复嗔。放饭要穿花底屐，捐书聊著头上巾。老夫踽踽只白眼，烂蕊细细走青春。凭伏石槽三昧水，浴兹从昔无垢人。",
            "comment": ""
        },
        {
            "title": "减字木兰花",
            "content": "淮天不断。点缀南云秋几雁。白露沾衣。始是银屏梦觉时。别离怀抱。消得镜中青鬓老。小字无能。烦寄平安一纸书。",
            "comment": ""
        },
        {
            "title": "寄介然二首",
            "content": "生事石田茅屋，世家青琐金銮。崇福略无王事，自惭也费县官。",
            "comment": ""
        },
        {
            "title": "客有自南徐来者云戏梅已开作此",
            "content": "十日天寒守圭窦，今朝对客何佳哉。春催江上红梅发，雪唤淮南青子来。从儿作相论句法，乞我浇馋持酒杯。半世儒冠今种种，端须拽取鼻头回。",
            "comment": ""
        },
        {
            "title": "同坰寄黄济川五首",
            "content": "饭饱团栾坐，前笛或姓庞。痴云黏楚甸，小雪著荆江。尚要评诗律，何因唤酒缸。旭来底处好，脱屐弄艂艭。",
            "comment": ""
        },
        {
            "title": "少冯得蕙二本分一见供",
            "content": "春尽盱眙天水昏，一年幽事要人论。阿冯端起北湖想，故遣九荂来晤言。",
            "comment": ""
        },
        {
            "title": "偶憩",
            "content": "系马后河川。可人冬景妍。要看花到晚，付与水浮天。未觉随戎马，端来唤酒船。谁云是关塞，胜事总堪传。",
            "comment": ""
        },
        {
            "title": "寄革露传祖宣老二首",
            "content": "铁塔亭亭石迳斜，参差楼殿倚青霞。秋江曾试中{左氵右霝}水，春焙仍分北苑芽。隐几飞帆过别浦，翻经孤雁起寒沙。禅龛坐隔几千里，想见烟云乱雨花。",
            "comment": ""
        },
        {
            "title": "怀子西",
            "content": "眼边寒策良可亲，吾曹龊龊讵笑人。青鞋布袜有能事，唤取子西来细论。老夫个里得妙解，挈挈独提弥勒袋。他日还炊何许糜，只今且煮南徐菜。八年吴头并楚尾，痿痿羸羸饥不死。端无一物娱此生，天公乞与毛锥子。莫嗔朱颜渐殊故，且以粗言作依处。几时雪片似车轮，著履梅花海中去。",
            "comment": ""
        },
        {
            "title": "清平乐",
            "content": "雪馀寒退。惟有青松在。春不加荣寒不悴。用舍如公都耐。流肪磊落龟蛇。会留红日西斜。欲助我公寿骨，蟠桃等见桃花。",
            "comment": ""
        },
        {
            "title": "自太和冲雪归据鞍偶作书赠令权元凯",
            "content": "老去龙纹匕，平生兽锦袍。端知有奇语，大雪满弓刀。",
            "comment": ""
        },
        {
            "title": "东风第一枝",
            "content": "经国谋猷，补天气力，岳祗来佐兴运。王当华阙春融，共仰相门地峻。清台占象，见壁月、珠星明润。对一百五日风光，二十四番花信。勋共德、继增篆鼎。今共古、问谁比并。广乐初出，层霄寿斝，旋颁紫叶，湘桃浓杏。映彩服、朱颜青鬓。看千岁，桀阁飞楼，燕赏太平光景。",
            "comment": ""
        },
        {
            "title": "王和鼎石铫甚佳以诗丐之",
            "content": "枵腹强自满，日爱几合陈。豆粥咄嗟办，岂是吾曹人。故应彭亨腹，称此病瘦身。君从东海来，便便作云根。我有紫玉璧，气压连城珍。要渠作蟹眼，一洗胸次尘。王郎实好奇，宿昔饱幽事。莫逆无与畴，端以同臭味。",
            "comment": ""
        },
        {
            "title": "坰请作枣饮诗",
            "content": "阿坰自说枣饮法，请我试吟枣饮诗。手提北湖折脚鼎，北湖见之已解颐。罂粟作腐杏成酪，来问白苏侬饱知。他时携去寻衲子，通红更拨骐驎儿。",
            "comment": ""
        },
        {
            "title": "次韵道辅丈荆州吟四首",
            "content": "散发南风昼曲肱，衰疲真自笑无能。剧谈稍负茅檐月，强赋荆州学少陵。",
            "comment": ""
        },
        {
            "title": "比以补陀刻寄少冯有诗复答之并杨吉老释介然",
            "content": "吾以无作语，刊彼月面背。遣似吕南山，未要余子会。平生太玄雄，犹有一语在。只怜粥饭和，已复不惊怪。",
            "comment": ""
        },
        {
            "title": "过紫岩寺",
            "content": "初辞戎马边，绀宇忽如此。突兀青峦几，故作岩谷紫。三年梦招提，一笑来脱屣。天怜乘隙归，劳之以奇诡。门前古涧流，甘滑无与此。衲僧初不知，中有曹溪水。",
            "comment": ""
        },
        {
            "title": "同澄之器博饭浮玉",
            "content": "畴昔清都步武联，轩轩鹤骨称癯仙。君横七弦可忘老，吾得一丘端尽年。白首终成裹饭去，青灯更作曲肱眠。步虚声里云旗下，病眼心知有胜缘。",
            "comment": ""
        },
        {
            "title": "元老见过因育新诗",
            "content": "西风动湖海，木落蓬户幽。稍回长者车，聊以消吾忧。脱巾哦新诗，爽气凌高秋。萧然漂转余，文字慵雕锼。老骥语尤壮，屹屹孰与俦。一笑曾莫逆，未觉悲淹留。岁晚余粳稻，呼儿具肴羞。蔬畦绿可撷，浊酒供献酬。平生山林姿，绝意宫锦裘。黄鸡忽登俎，岂羡烹全牛。念昔佐帷幄，饮酣佩吴钩。沧波会入手，此事非人谋。羲和驱白日，疾游无停辀。散发倚前槛，江天云自愁。",
            "comment": ""
        },
        {
            "title": "发金陵",
            "content": "湖海归来近钓筒，此身南北一飘篷。船头已压三山浪，樯尾初回五两风。天淡鼓声催落日，云高帆影趁飞鸿。道林窣堵自崷崒，隐几寒光连暮空。",
            "comment": ""
        },
        {
            "title": "赠赵圣源",
            "content": "北湖洒西来，系船清洛尾。老眼便许奇，日日南山紫。脱身戎马间，见此佳公子。手捉有锦囊，胡床教脱屣。剧谈倚蒲团，胜处辄启齿。非关偶追寻，臭味有相似。不知官如何，但说丘壑事。俗子初未侵，唤醒云壑睡。古图开巨然，茗碗同料理。落日望长空，西风雁行起。",
            "comment": ""
        },
        {
            "title": "三堂书怀",
            "content": "青春已复作许妙，蜀锦轻覆千林殷。愧无好语赠秦岭，犹想柁楼萦戍山。少日清尊兼白堕，暮年华发与苍颜。自怜饱作三堂梦，不在边笳牧马间。",
            "comment": ""
        },
        {
            "title": "登太行",
            "content": "君看太行高，历井安足道。回头看禹门，砥柱一何小。歇鞍坐苍崖，九地俯飞鸟。瑰诡平生无，摧车亦复好。白辉作许奇，梁宋红未了。兀然转流躯，甘与君王老。",
            "comment": ""
        },
        {
            "title": "戏嘲壁上画轴",
            "content": "寒林淡墨人争看，对面奇峰孰会心。可是世人谁识假，只缘清景少人寻。",
            "comment": ""
        },
        {
            "title": "性之以团茶赠行并遗新诗因次其韵",
            "content": "年年御焙试春风，白玉宫人折绛封。畴昔饥肠知脱粟，即今老眼见翔龙。笑持俊逸无双句，去上东南第一峰。却倚柁楼搔短发，回头青阙五云浓。",
            "comment": ""
        },
        {
            "title": "呈希道兼寄不伐二首",
            "content": "试问边头花柳，不忘梦处江湖。横槊要寻塞雁，磨刀仍脍河鱼。",
            "comment": ""
        },
        {
            "title": "鹧鸪天",
            "content": "衮绣三朝社稷臣。旧调元鼎斡洪钧。垂绅屡转龙墀日，接膝潜回黼座春。金凿落，玉麒麟。凤鸣良月庆佳辰。巨鳌行听扃华禁，又起商周梦卜人。",
            "comment": ""
        },
        {
            "title": "送鲁公卷之汶阳",
            "content": "投策上前坂，薄暮寒云滋。华毂不可停，奈此长相思。雁影正疾逝，马鸣一何悲。归期无淹留，黄花殊未衰。",
            "comment": ""
        },
        {
            "title": "送陈漕时权帅还自静州",
            "content": "汉节亭亭晻霭间，邦人多看锦鵰。初传使者驱千骑，俄见将军定百蛮。云尽月光依组练，雪消春信满湖山。伫闻禁掖催颇牧，玉陛归亲咫尺颜。",
            "comment": ""
        },
        {
            "title": "红楼慢",
            "content": "声慑燕然，势压横山，镇西名重榆塞。干霄百雉朱阑下，极目长河如带。玉垒凉生过雨，帘卷晴岚凝黛。有城头、钟鼓连云，殷春雷天外。长啸，畴昔驰边骑。听陇底鸣笳，风搴双旆。霜髯飞将曾百战，欲掳名王朝帝。锦带吴钩未解，谁识凭栏深意。空沙场，牧马萧萧晚无际。",
            "comment": ""
        },
        {
            "title": "绛都春",
            "content": "韶华渐好。报锦里又是，春风来早。昴宿降萧，崧岳生申符英表。三朝倖望人倾祷。寿与长城俱老。碧油红旆，高牙大纛一时荣耀。矫矫。甘泉旧德，少年日，翰苑玉堂曾到。润饰帝谟，粉泽皇猷文章妙。主盟经济尊吾道。早晚促归岩庙。愿同海内苍生，伫看凤诏。",
            "comment": ""
        },
        {
            "title": "出城道傍决明盛开可喜",
            "content": "篱落秋逾晚，鸡豚地更偏。何时有蓬户，无处著金钱。芒屦林边石，茶铛涧底泉。心知鸿雁到，老子爱江天。",
            "comment": ""
        },
        {
            "title": "同王子和过张氏小园",
            "content": "永夏追凉得午阴，扶藜仍有小丛林。应怜老子腰脚健，可是禅房花木深。卷帘高竹与佳色，隐几黄鹂供好凌晨。更遣惊人十样锦，并浇宿昔江湖心。",
            "comment": ""
        },
        {
            "title": "以淮白寄公卷",
            "content": "淮鱼泼泼初饱霜，頳尾宁数河之鲂。即今谁独可寄似，风味高彻惟曾郎。曾朗结发傍辇毂，黄头号旧厌官厨肉。藜藿奚为便作魔，九年雷绕羁臣腹。羁臣曩者仆射儿，裘马讵省论轻肥，诗书堆床四壁立，畴昔短褐操钥犁，侬亦大是穷相人，小黠不足知无伦。江南江北白月底，簸弄扁舟天不嗔。正须晚菘冒香枨，余生要此一釜羹。别来曷如姑问讯，看取老子终骑鲸。",
            "comment": ""
        },
        {
            "title": "游昆罗山寺二首",
            "content": "据鞍风嫋嫋，横策水冷冷。华屋耸云谷，朱阑依翠屏。偶携千骑出，更为九秋停。何秘论黑月，归途聊戴星。",
            "comment": ""
        },
        {
            "title": "刘明适屡欲子苍过其居小酌以诗招之",
            "content": "吐心著地谁复识，只有平生韩子苍。端恨茅屋付秋草，试吟玉绳低建章。枯肠君饱大官肉，秃鬓吾老尚书郎。爱酒不论天下士，快来脱帽持一觞。",
            "comment": ""
        },
        {
            "title": "寄介然二首",
            "content": "昨者偶持汉节，白头未识乌蛮。饱饭癯然摩腹，笑听船鼓过湾。",
            "comment": ""
        },
        {
            "title": "曾公卷育陈子南昭亭诗因次韵",
            "content": "君不见唐时画马曹将军，肯道江都也绝伦。又不见即今陈郎论句法，头头未背少陵人。往时屡费曾郎酒，作意浇泼昭亭春。一丘一壑正著相，慎勿来唤天公嗔。",
            "comment": ""
        },
        {
            "title": "次韵道辅丈荆州吟四首",
            "content": "故人高枕闭柴荆，应恨平生谩一经。下榻每怜挥白羽，挽溪仍喜得红菱。",
            "comment": ""
        },
        {
            "title": "同坰寄黄济川五首",
            "content": "今年一尺雪，大盎想春沽。乌帽有何好，青鞋绝世无。老泓元有韵，瘦颍要时呼。跛跛没伎俩，归来真老卢。",
            "comment": ""
        },
        {
            "title": "寄黄济川",
            "content": "一片桃花有底急，咬咬已复韵春怀。痿羸不觉杨花罢，款久忽然蝴蝶来。如许快人帆腹饱，绝如撩我浪头开。异时古锦囊中事，回首赤狐安在哉。",
            "comment": ""
        },
        {
            "title": "呈希道兼寄不伐二首",
            "content": "不见虎头墨妙，聊寻燕颔将军。兴来未妨觅句，胜处端须策勋。",
            "comment": ""
        },
        {
            "title": "怀彭志南因寄之",
            "content": "年光六马去骎骎，末路漂流愧此心。玉佩金貂自钟鼎，纶巾羽扇本山林。舟横落月梅花淡，雁贴寒云春水深。漠漠东风闭蓬户，相思华发忽盈簪。",
            "comment": ""
        },
        {
            "title": "永城道中",
            "content": "聊挟儒生书，更打衲子包。五斗亦何直，老夫今二毛。道边霜鬓翁，煮茗浇我劳。大笑陶渊明，罢官缘折腰。奴辈不解事，叹息腹屡枵。归来买大甑，炊饭谢汝曹。",
            "comment": ""
        },
        {
            "title": "呈余清老",
            "content": "俯仰寒境断，追随春事幽。碧山朝曳屐，白浪晚维舟。钟鼓鸣江渚，烟云暗郡楼。下帘煮新茗，聊为道人留。",
            "comment": ""
        },
        {
            "title": "呈曾侯",
            "content": "滹沱流水抱城斜，旌节重来鬓欲华。春雨一溪藏钓艇，秋风十里对荷花。铜符旧总山西将，铁骑还吹塞北笳。鱼蟹初肥稻粱熟，他时归向楚人夸。",
            "comment": ""
        },
        {
            "title": "读德操诗文",
            "content": "平生饶德操，饱读世上书。坐断诸方舌，脊梁侬不如。去耕邓州田，要作青鞋钱。忽然骑圣僧，吾子真天然。胸中姑一吐，戏说无义语。端有本分椎，莫打老师鼓。",
            "comment": ""
        },
        {
            "title": "听梁圣民家琵琶",
            "content": "宫样缬罗舞袖长，织眉巧学时世妆。薰炉夜烧避开衣香，酒杯到手天雨霜。檀槽徐作春雷转，龙纹拨打黄金面。梨园妙处世不知，为君弹彻霓裳遍。淮南日日花信风，新声投老爱轻拢，试与小桃催小红。",
            "comment": ""
        },
        {
            "title": "晓角",
            "content": "晓角催行鼓，儒生也据鞍。辕门天汉入，幕屋塞云蟠。驰山一骑落，拔帜万人观。湖海鸥群老，空余子夏冠。",
            "comment": ""
        },
        {
            "title": "流光亭",
            "content": "畴昔九列干典利，谁言复过流光亭。关河向人两鬓老，敢与杨柳论青青。",
            "comment": ""
        },
        {
            "title": "寄革露传祖宣老二首",
            "content": "千秋北固旧知名，想见禅房掩昼扃。坐上休论失匕筹，定中那复骇雷霆。图书遮榻青灯暗，钟鼓喧江白浪腥。天外楼台近浮玉，与谁飞锡过南{左氵右霝}。",
            "comment": ""
        },
        {
            "title": "赠郭功父",
            "content": "儿童畴昔看挥毫，未觉雄辞愧广骚。谈尘纵横走雷电，诗坛磊落建麾旄。捐身鱼鸟黄尘远，隐几江湖白浪高。短褐婆娑弄明月，纷纷旴冕一鸿毛。",
            "comment": ""
        },
        {
            "title": "简友人",
            "content": "从来老子兴不浅，未怕双鬓浑欲斑。安得希有大勇健，尽寻南徐江上山。",
            "comment": ""
        },
        {
            "title": "迁居",
            "content": "久傍修门乏壮图，侵寻华发欲捐书。貂裘平日敝尘土，茅屋晚岁依江湖。落落青天月上后，萧萧红叶雁来初。故人载酒端好事，遣吾陶然忘旧庐。",
            "comment": ""
        },
        {
            "title": "过欧阳元老草堂",
            "content": "知子廊庙器，诛茅楚江边。缅怀靖节意，心远地自偏。绿发走关塞，蹭蹬成华颠。老益抱孤操，冥鸿正翩翩。草堂足幽趣，茗饮共留连。新诗出锦囊，火齐堆我前。鞭蕖颇秀发，灼灼初争妍。解衣俯方塘，泼泼鲔鱣。屋角升赤日，长空随飞茑。羽扇无停滞不前挥，聒耳惮鸣蝉。蛮簟敷龙牙，曲肱偶欹眠。轻风洒梁栋，爽气回九天。壁间湖滩图，百仞悬惊泉。讵复畏执热，恍若闻潺湲。时延遁世人，坐鼓薰风弦。得意委万类，高轶象帝先。惟兹霜露零，黄菊输金钿。白眼望河汉，云收月娟娟。浊酒可消忧，况乃数击鲜。聊持鱼枕蕉，脱屣秋水壖。商略周八极，落落遗简编。谁言厌覉旅，便欲终残年。",
            "comment": ""
        },
        {
            "title": "赠江器博",
            "content": "先生行年今七十，值杖端如孤鹤立。江天小雨作许奇，洲渚横斜雁行湿。先生隶法老更精，未要中郎作典刑。笔含钟鼎小篆意，启齿要须斯与冰。先生宿昔爱弹琴，不爱越琴爱雷琴。摩挲龟背蛇跗纹，太和款识尤出伦。先生真已弃百事，旧参尧典腕典字。端有江湖著老儒，笑大耳儿长结眊。学书初不论永和，书到石鼓才不磨。不见吏部石鼓歌，住载安得类骆驼。",
            "comment": ""
        },
        {
            "title": "周介然所惠石铫取水瀹茶",
            "content": "吾人老怀丘壑情，洗君石铫盱眙城。要煎淮水作蟹眼，饭饱睡魔聊一醒。僧伽孤塔何亭亭，试唤僧伽真肯应。拟向山阳买白菜，团炉烂煮北湖羹。",
            "comment": ""
        },
        {
            "title": "风雨不止而夹岸黄花盛开偶成",
            "content": "风雨放船不恶，淮南九月未霜。一色黄花千里，后身犹作柴桑。",
            "comment": ""
        },
        {
            "title": "怀谨常三首",
            "content": "高气初不群，咄咄端逼人。妙处欲绝倒，未怕儿辈嗔。",
            "comment": ""
        },
        {
            "title": "次李汉臣韵汉臣有超然绝弃百事深入祖门之意",
            "content": "禅版蒲团俱似谁，电光石火竟奚为。傥能径作白鼻去，未信只教黄面知。柁楼故略凫雁海，月魄端护蒹葭池。一语休论偶相契，粗言且拟寒山诗。",
            "comment": "【注释】【原题】：次李汉臣韵汉臣有超然绝弃百事深入祖门之意而语与予合"
        },
        {
            "title": "简张子伟",
            "content": "轩轩秃发谷城孙，有底天寒不出门。肯说今年閒贵贱，只将丘壑共人论。",
            "comment": ""
        },
        {
            "title": "和人梅诗",
            "content": "玉妃从以万玉发，正倚广寒琪树柯。端怜横笛陇头罢，不恨落梅江上多。翠袖清尊知老矣，薰炉茗碗奈侬何。梦惊篷背遽如许，会唤阳春有艳歌。",
            "comment": ""
        },
        {
            "title": "余自离荆渚遍身生疮了无佳思至金陵舍舟登陆",
            "content": "三年窜逐去荆州，岂料重为此寺游。钟鼓山林浑好在，独惊老子雪蒙头。",
            "comment": "【注释】【原题】：余自离荆渚遍身生疮了无佳思至金陵舍舟登陆之朱方道游钟山"
        },
        {
            "title": "田不伐遗披云图",
            "content": "田郎具眼人，会遣披云啸。翱也未绝参，俨公初不笑。聊须论翰墨，宁数金粟妙。全体已见前，大是顶门窃。",
            "comment": ""
        },
        {
            "title": "寄天牖元翰",
            "content": "嗷嗷沙碛雁鸣初，淮南已复怜春余。梅边白云莫漫好，桃底红雨嗟何如。今者无端近戎马，远方不复呼篮舆。江头也有东桥竹，作报独少将军书。",
            "comment": ""
        },
        {
            "title": "怀谨常三首",
            "content": "今晨讵复懒，要与阿戎谈。寒温今且置，竟论后三三。",
            "comment": ""
        },
        {
            "title": "寄夷白坦然",
            "content": "北湖饭饱初不知，惟见从来方朵颐。天公大似撩吾辈，不遣细和夔州诗。",
            "comment": ""
        },
        {
            "title": "劝耕神堂快活林",
            "content": "小雨尚复连清明，晴鸠撩我争唤晴。余寒不奈残春酒，迟日初斜细柳营。黑貂强脱行作吏，白发浑生来劝耕。树底树头牵老眼，几时乔木有莺鸣。",
            "comment": ""
        },
        {
            "title": "题刘常梅",
            "content": "生憎长红涴浅白，只有疏影连暗香。凭君且置风月事，一笑姑为时世妆。",
            "comment": ""
        },
        {
            "title": "石恪画醉僧",
            "content": "倒街卧路谁复嗔，粥鱼斋鼓强唤人。莫疑只今五斗醉，要会从来三昧身。",
            "comment": ""
        },
        {
            "title": "简友人",
            "content": "江头洲渚晚阳斜，宿雁已复取圆沙。老子尚堪巾屦在，凭君著意问梅花。",
            "comment": ""
        },
        {
            "title": "题惠崇小景扇二首",
            "content": "绿鸭白鹅并戏，桃花不隔苍烟。鸟去自颦孤影，断魂春水连天。",
            "comment": ""
        },
        {
            "title": "送子仁兄赴定武倅",
            "content": "杳杳东风吹雁行，淡烟疏柳暗河梁。边笳忽起暮天远，寒雁不鸣春草长。野馆梦回花似霰，戍楼诗就月如霜。应怜投老尚漂泊，白鸟青山堪断肠。",
            "comment": ""
        },
        {
            "title": "二月三十日作",
            "content": "鹁鸪端复唤雨来，韵此朱朱兼白白。试问游梁余几钱，今朝且作官寒食。",
            "comment": ""
        },
        {
            "title": "法云期曾存之不至",
            "content": "解鞍就尘榻，聊与幽人期。寒花受微雨，清香散前墀。箯舆杳不来，坐恨白日迟。茗瓯无复共，何以慰相思。",
            "comment": ""
        },
        {
            "title": "多丽",
            "content": "听新蝉，舜琴初弄清弦。伴薰风、匆匆佳气，锺希世英贤。正芳蓂、更馀九荚，况强仕，犹待三年。笔下烟云，胸中岩壑，玉峰凛凛映人寒。公不见、清潭宝剑，九彩动星躔。浑疑是，风雷变化，落在人间。驻东阳、清谭终日，种成桃李森然。向庭闱、彩衣有庆，更华萼、棠棣相鲜。骥足难留，牛刀暂屈，匪朝伊夕步花砖。自今往、掀天扶地，声迹寄凌烟。它时事，赤松共约，携手骖鸾。",
            "comment": ""
        },
        {
            "title": "还山阳简相之并示坰",
            "content": "今年雪花大如许，已作淮南万点梅。北湖头白得饱饭，故为淮南风月来。",
            "comment": ""
        },
        {
            "title": "虞美人",
            "content": "乌皮白氎西窗暖。种种霜毛短。小春何处有梅花。想见水边篱落、数枝斜。殊方他日登楼句。好在孤吟处。五年拚落醉魂中。试觅酒垆陈迹、问黄公。",
            "comment": ""
        },
        {
            "title": "舟行坐睡",
            "content": "撩天鼻孔蟠雷车，世间诸法种种坏。饱参饭后蒲团禅，花湖端为第一代。",
            "comment": ""
        },
        {
            "title": "题米元晖临北苑山水",
            "content": "平生胸中丘壑，天公乞与覉臣。要遣毛锥举似，此事儿辈不嗔。",
            "comment": ""
        },
        {
            "title": "寄吕少冯时余单骑入都将发楚",
            "content": "老夫得酒有何好，且饮中秋白露团。已戒奴人送斗米，更呼友生共盘飧。坐谈稍觉佳月出，起舞不知清夜寒。明发垂垂向梁宋，轩然秃发映儒冠。",
            "comment": ""
        },
        {
            "title": "鱼侯以上已日宴高阳偶成长句",
            "content": "罗帏绣箔凌苍穹，扬飞白雪初蒙蒙。云收海面吐朝日，渐射碧瓦光曈曨。聊停集旆驻双节，琥珀潋滟黄金钟。雏莺乳燕弄清昼，幽香薄暮飘残红。游丝芳草入望眼，天低旅雁鸣嗈嗈。溪深涨渌浮画栋，雨余山色虚无中。修眉翠袖倚长笛，五马矫首嘶春风。轻烟漠漠暝兰楫，鸥鸟静不惊笙镛。玉堂念昔掌帝制，文彩讵独如醉翁。夜听宫漏对莲烛，突兀万卷蟠心胸。雄词妙语委椽笔，波涛汹汹来何穷。法严义古跨两汉，磊落未许盘诰工。晚握铜鱼丛虎帐，锦衣铁骑悬刀弓。熊罴俛仰随杖屦，棘门霸月上真儿童。葛巾羽扇姑自适，指麾俎豆威羌戎。饮酣争几骋谈辩，逸气凛凛侔銛锋。毡裘辫发岂足数，终使万物归埏鎔。塞垣佳景寄新咏，璀璨千丈垂晴虹。章江倦客漫叹息，转达徙八极犹孤蓬。登临暂喜脱人境，安得健翮超寒空。",
            "comment": ""
        },
        {
            "title": "徐八圣猷碾茶有作因酬之",
            "content": "北湖老矣不事事，日割黄羊分大胾。底物堪浇块磊胸，即今斗焙惟高峰。边头那知见阿八，端笑吾人号痴绝。唤取阿八来细评，沙泉水甘似中{左氵右霝}。",
            "comment": ""
        },
        {
            "title": "巳老",
            "content": "北湖居士端已老，后日悬知有老坏。此生何足办庵粮，忽然老坏可复奈。不如罢读瞿昙书，二时粥饭学予糊。都无筋力堪井臼，睡起饱听鶬鹒呼。",
            "comment": ""
        },
        {
            "title": "二疏遗荣图",
            "content": "饮闻畴昔设供帐，祖道都门车百两。脱冠着屐良有人，五鼎一毛真迈往。彭泽县令亦胜流，径捐五斗因督邮。著书颇复恨枯杭，臭味绝知殊二老。龙眠一世论丹青，不数辋川王右丞。丹青之引诚落寞，世上只今无少陵。二疏妙致不可孤，昔人亦作二疏图。龙眠捉笔守圭窦，儿辈亦复知广受。昔人独能图二疏，图以韵语至今无。丹青之引有句眼，昨者少陵今隐居。龙眠平生有妙思，笔如周商钟鼎字。二疏之迹定不磨，照人真若前日事。",
            "comment": ""
        },
        {
            "title": "清平乐",
            "content": "庆锺华胄。人物朝端秀。朝罢章华骄马骤。十万人家举手。後房桃李娟娟。有谁云雨恩偏。看取晚春时候，兰芽玉茁争妍。",
            "comment": ""
        },
        {
            "title": "将至宋先寄相之二首",
            "content": "树底树头无落英，晴鸠得得唤晚晴。玉芽方入小分盏，故有鶬鹒来一鸣。",
            "comment": ""
        },
        {
            "title": "不伐寄长短句因答之",
            "content": "安得不教青鬓老，飞雁年年太行道。低吟一曲叹疆场，独遣老子惊绝倒。句法吾人莫细论，天教阿杰解玄文。衡门饱脱两屦，此事玄文初不与。",
            "comment": ""
        },
        {
            "title": "舟行对菊寄智夫侄",
            "content": "洛水微寒淡晚秋，坐教风雨打船头。莫嗔宿昔爱霜菊，可是平生怕督邮。未办作诗论句法，且当贳酒消人忧。白眉青眼见小阮，共卧淮山百尺楼。",
            "comment": ""
        },
        {
            "title": "江楼令",
            "content": "凭栏试觅红楼句，听考考、城头暮鼓。数骑翩翩度孤戍。尽雕弓白羽。平生正被儒冠误。待闲看、将军射虎。朱槛潇潇过微雨。送斜阳西去。",
            "comment": ""
        },
        {
            "title": "怀子苍",
            "content": "烂烂白眼安在哉，只今怀抱向谁开。端知脊梁只似铁，想见舌本长如雷。茅屋关心句突兀，藜羹不糁胸崔嵬。江头日日望好语，有底都无驿使来。",
            "comment": ""
        },
        {
            "title": "小雨倦出怀介然",
            "content": "北风吹雨鸣船蓬，高岩泥骨愁老翁。少陵病骨端欲折，扶杖无因寻赞公。赞公从来懒剃头，破衲未御寒飕飕。东窗朝日会晴好，共看雪雾翻茶瓯。",
            "comment": ""
        },
        {
            "title": "次毛泽民曾公卷韵",
            "content": "毛侯曾子有新句，鸣籁素秋相与清。吾若邶鄘甘退舍，君如秦楚正连衡。一尊鸿雁到时酒，万里江湖别后情。鱼目骊珠固非敌，搴旗况已慴先声。",
            "comment": ""
        },
        {
            "title": "又次竹枕韵",
            "content": "衔蝉惯恼平头奴，遥取鱼肉丰其肤。胡为掉尾懒相乳，化作青士形已枯。不许卞璞登氍毹。犹能攫怒气翻鼎无，踞视穿墉疑欲图。涎流泼泼穿长蒲，夫人一笑呼与娱。摩挲初欲论梦事，有底眈眈而睢盱。偶从蛮藤落吴会，试拈支头当陶瓦，乡县志过青草湖。老夫得此良自称，熟睡不管痴儿呼。",
            "comment": ""
        },
        {
            "title": "有怀介然偶作因记之",
            "content": "介然平生三只袜，意行跛跛复挈挈。上懒把椎拂拿却，过淮来昔伴僧伽。",
            "comment": ""
        },
        {
            "title": "赠子发",
            "content": "金铜仙人辞汉歌，近时作者嗟谁何。王侯之种合瑰诡，君复鼻高胸块磊。著身丘壑谢幼舆，此事端怜卿辈无。口谭名理脚穿屐，手捉毛锥家四壁。平生三尺古锦囊，掉头不爱尚书郎。饱知得句要得眼，肯道挽弓须挽强。老夫天与覉臣骨，大笑痴心妄想儿曾咄咄。折应酬旧喜存乌皮，渴釜初欣识黔突。未办浇渠酒一樽，藜羹且可细论文。政思横说与竖说，莫废本来微妙舌。",
            "comment": ""
        },
        {
            "title": "梦过盱眙城追寄曾照老",
            "content": "篷背有霜篷底眠，梦中犹念草鞋钱。强炊五斗官仓米，也趁千艘落水船。居士秃巾撩楚雁，僧伽孤塔供淮天。盱眙城在石色古，浪打至今端可怜。",
            "comment": ""
        },
        {
            "title": "简王长元次元时复欲入都",
            "content": "跛跛鬓毛短，娟娟春日长。繁花丽泽国，叠鼓掺渔阳。唤婢理双屩，遣儿谋一觞。惟知作寒食，那复问殊方。石鼎官芽滑，铜盆井水凉。有时拈拄杖，随意坐胡床。涎涎定巢尾，咬咬求友吭。篮舆元落眼，豆饭或撑肠。楚柁连江色，淮天著雁行。关侬五斗粟，老子复游梁。",
            "comment": ""
        },
        {
            "title": "田不伐玉磬歌",
            "content": "田侯玉磬何瑰奇，吴子见之俄朵颐。宣王石鼓气忽丧，摩挲篆刻还嗟咨。作止休论惟柷敔，曾窥两阶舞干羽。常临罍洗荐清庙，获迩天球亲簋簠。缅怀戛击良匪遥，少师汝曹疑可招。老儒讵复知肉味，惝怳便欲闻箫韶。正声初淫器益论，九州渐渐婴兵戈。鬼神愤忱莫得秘，直恐世上遭诋诃。田侯悯我形影孤，明眼常云绝代无。是事宁殊纳衣底，启齿须逢袒臂胡。即今陛下圣且仁，律品从来恶夺伦。克谐八音有夔在，独惊尧颡如高辛。人间讵睹荆山璞，碔砆难言合雕琢。凭君持入古银台，似说太常修雅乐。",
            "comment": ""
        },
        {
            "title": "虞美人",
            "content": "从来强作游秦计。只有貂裘敝。休论范叔十年寒。看取星星种种、坐儒冠。江湖旧日渔竿手。初把黄花酒。且凭洛水送归船。想见淮南秋尽、水如天。",
            "comment": ""
        },
        {
            "title": "予谪居荆南赋诗百余篇书为两轴丙戍夏泛舟归",
            "content": "三年放逐臣，今复得归去。梦已到南徐，船回正鸣橹。",
            "comment": "【注释】【原题】：予谪居荆南赋诗百余篇书为两轴丙戍夏泛舟归润道由汉阳谬明略邀予饮于郎官湖因携示之明略坚欲抄录会余舟行甚速期以他日见归不幸明略死矣此本不复可得今将可记者录之亡者将复乞于渚宫诸友然平生作语老不自已又安用如许污后人耳目乎因感而有作"
        },
        {
            "title": "诗一首",
            "content": "枫叶芦花满钓船，水风清处枕琴眠。觉来失却潇湘月，却问青山觅酒钱。",
            "comment": ""
        },
        {
            "title": "岩斋",
            "content": "从来谢幼舆，宜置丘壑中。虎头有妙理，谁谓毛颍工。崎崎磊磊间，聊复着此翁。平生乌皮几。不与儿曹同。",
            "comment": ""
        },
        {
            "title": "绝句二首",
            "content": "满船买了洞庭柑，雪色新裁白紵衫。唤得姬同一醉，春风相送过江南。",
            "comment": ""
        },
        {
            "title": "至楚怀慎汉公",
            "content": "抱翁何许欲灌园，独怜帆腹会孤掀。双轮有蒲良未好，束帛加璧安足论。少日读书守贫巷，异时簪笔登修门。相思徒吟老驼句，不见君来欲断魂。",
            "comment": ""
        },
        {
            "title": "赠江贯道",
            "content": "即今海内丹青妙，只有南徐江贯道。孤峰叠巘真自奇，老树沧波亦复好。扶杖时来问麴生，戏捉毛锥吾绝全。龙眠居士唤不应，世上从交韦偃少。一生管城良有味，弹琴宁论老会至。时调白羽臂乌号，杨叶曾穿有能事。独怜老子跛跛归，故遣七弦声作雷。老子从来知贺若，为吾剩弹乌夜啼。",
            "comment": ""
        },
        {
            "title": "再用前韵",
            "content": "玉涧安在哉，注目匡山云。都梁有奇特，渠自能挽君。伏雌端可烹，岂惟酒盈樽。老子堪料理，枯肠为之醺。奕奕弦上语，大似机中纹。白头得胜妙，叹咤初未闻。更弹醉翁操，洗吾蒲团昏。且复瀹龙焙，谁言淮水浑。",
            "comment": ""
        },
        {
            "title": "寄题纪信庙",
            "content": "貌齐隆准伏危机，办为君王解急围。楚炬无情燎黄屋，晋城有土瘞遗衣。功名不与山河誓，义烈终同日月辉。新庙落成牲醴盛,千年魂魄想依依。",
            "comment": ""
        },
        {
            "title": "清平乐",
            "content": "晨辉初转。拜舞金銮殿。想见对敭符睿春，天语丁宁见晚。雍容玉笋班聊，功名早上凌烟。金鼎刀圭莫惜，愿随鸡犬升仙。",
            "comment": ""
        },
        {
            "title": "秦楼月/忆秦娥",
            "content": "怅离阕。淮南三度梅花发。梅花发。片帆西去，落英如雪。新秦古塞人华发。一樽别酒君听说。君听说。胡笳征雁，陇云沙月。",
            "comment": ""
        },
        {
            "title": "赠油州杨吉老",
            "content": "先生个中人，百骸一破甑。端憎屐满门，姑现维摩病。枕边黄帝书，大笑医多卢。酬对虽种种，而我初如如。要吃十方饭，不担丛林板。久入无碍禅，遂具通身眼。客来据胡床，唤婢传酒觞。深藏世啼舌，浩歌看屋梁。孔兄掉头去，宁复挽渠信。未办作痴儿，户枢以铁铸。",
            "comment": ""
        },
        {
            "title": "谨常以墨戏见遗作此答之",
            "content": "吾人著作翰墨场，得此三昧惟阿常。平生韵语真戏剧，化作轮囷抱孤石。胸中块磊安用浇，端要吐出惊儿曹。畴能与渠办兹事，唤取从来管城子。",
            "comment": ""
        },
        {
            "title": "晚过元老",
            "content": "煮茗月才上，观棋兴未央。纶巾堕清夜，羽扇委初凉。玉露飞莲沼，银河带草堂。聊凭明净几，那觉是他乡。",
            "comment": ""
        },
        {
            "title": "到朱方寄智夫时为户部官",
            "content": "逐客藜糁大官羊，蓬庐画省遥相望。囊中锥处吾罢矣，地上钱流君未央。一身投老鸡豚社，百战平生翰墨场。拍拍水天高著眼，海门乞与雁随阳。",
            "comment": ""
        },
        {
            "title": "次韩子苍韵",
            "content": "一丘当快营，五车要尽捐。宿昔有足欣，卿去吾欲眠。层层江上峰，颇欲穷其巅。谁令雨冥冥，复作雷填填。不读离骚经，罢参祖师禅。独奈执热何，西南有寒泉。",
            "comment": ""
        },
        {
            "title": "寄相之并示坰",
            "content": "一饮一石陶靖节，谁言此理可消忧。饱知渭北黄花酒，不似淮南白雁秋。快解樯竿倒樯尾，要鸣船鼓转船头。魏郎宿昔喜觅句，有语定能撩阿游。",
            "comment": ""
        },
        {
            "title": "少冯约同赵伯山饮赠伯山",
            "content": "顷闻赵伯山，亦复哦其诗。今者得会面，真能解人颐。往时黄宜州，句法天下奇。平生老婆相，不救枯肠铠。或架屋下屋，辛苦仅得皮。君看赵伯山，独将圣僧骑。维舟都梁岸，捉手那复疑。欢然悦情话，似有宿昔期。吾友吕少冯，办此一笑嬉。莫论夜如何，明发当语谁。",
            "comment": ""
        },
        {
            "title": "陪刘仲冯登城楼",
            "content": "秋老岁忽晚，登临清兴赊。孤鸿鸣宴几，落日在高牙。木脱戍楼寂，云低寒水斜。扁舟与倦客，相望各天涯。",
            "comment": ""
        },
        {
            "title": "春事",
            "content": "春事岂堪论，桃花遽如许。薄暮短墙头，已作回风舞。翛然断经过，睡足南窗雨。幽梦与谁言，迢递堕三楚。",
            "comment": ""
        },
        {
            "title": "木平像吾友宣老所藏宣示寂久矣余因归朱方遇",
            "content": "布袜元不破，霜雪遮头颅。政自要老丑，肯剃颔底须。经卷聊关身，帐座种种无。安用古铜瓶，捉以高鼻奴。草鞋挂龙床，九州一蚍蜉。如何是木平，初落斤斧欤。庞眉宣道人，缅想骨已枯旧炊玉粒饭，洗钵独我呼。跛跛迁臣归，饥面黧且癯。至今说法处，井索缠辘轳。唐时李卫公，铸铁为浮图。此塔有坏灭，是事端勿渝。",
            "comment": "【注释】【原题】：木平像吾友宣老所藏宣示寂久矣余因归朱方遇其徒慈俊乞得之喜而作此"
        },
        {
            "title": "简友人",
            "content": "溪水绕屋初鳞鳞，溪边桃花正迎人。桃花迎人可复奈，幽事如许难具陈。",
            "comment": ""
        },
        {
            "title": "江边简新之",
            "content": "青鞋布袜兹何时，江边杏花浑欲飞。铜瓶却受斗酒许，亟呼长须令抱持。要寻楚郎与启齿，有底鹁鸪鸣不已。解事提壶却唤人，两脚尚轻聊尔耳。楚郎天生五车书，以锥画沙绝世无。穷年饱吃衲子饭，粱肉臭腐宁关渠。卫家一儿谁复似，更遣韵语论胸次。独付匡山教外傅，端合从之问奇字。白发南徐覉旅臣，江湖几载捐冠巾。且扶瘦藤随行好，安能龊龊守煅灶。",
            "comment": ""
        },
        {
            "title": "减字木兰花",
            "content": "河西春晚。独有柳条来入眼。塞外斜斜。不道欺寒红杏花。边笳初发。与唤团团沙塞月。雁响连天。谁倚城头百尺栏。",
            "comment": ""
        },
        {
            "title": "圃田道中牧马",
            "content": "不复硉兀如堵墙，索河水甘殊未央。天工作意与一饱，端是今年春草长。",
            "comment": ""
        },
        {
            "title": "将至宋先寄相之二首",
            "content": "清洛日日换好怀，飞英又掠帆影来。说是同行木上坐，眼中阿相安在哉。",
            "comment": ""
        },
        {
            "title": "次沈坦之简周开祖韵",
            "content": "老夫藜糁债，宿昔圭窦姿。人或谓丑拙，侬亦自笑之。沈侯江左氏，端肯相携持。即时一杯酒，到手慎莫迟。",
            "comment": ""
        }
    ]
}