{
    "dynasty": "宋",
    "author": "何梦桂",
    "poems": [
        {
            "title": "和虑可庵悲秋十首",
            "content": "秋风来大地，万里成丘墟。床头何所有，惟有一卷书。曳综朗长诵，环堵乐有余。自笑饭颗山，少陵真腐儒。",
            "comment": ""
        },
        {
            "title": "送天约胡子春",
            "content": "世人方熙熙，我独处落落。世人方昭昭，我独混浊浊。我行艺固疑，世弃我自乐。马蹄践霜雪，宁期受刻雒。彘尻登俎豆，何如食糟粕。不知帝悬解，甘受人犍韄。回首观环中，乾坤本寥廓。",
            "comment": ""
        },
        {
            "title": "和牛知事",
            "content": "白首相逢叹暮年，楝花风后草连天。单车载月夹林下，樽酒移春入座边。野老争持寒涧水，山灵尽扫暮庭烟。从君去后柴门闭，惟有云閒绕屋椽。",
            "comment": ""
        },
        {
            "title": "赠边县尹",
            "content": "声价中州第一流，双凫飞下锦溪头。隐微去处求民瘼，潜伏中间破吏媮。暮雨烟村无吠犬，去年荒土有耕牛。昼帘余暇浑无事，好去栽花待胜游。",
            "comment": ""
        },
        {
            "title": "汾阳徐祥英还家",
            "content": "君不见当年原上武陵家，有人随水觅桃花。桃花未落君归去，到得重来无觅处。又不见石室山中一局棋，有谁采樵不知归。斧何烂尽俗缘起，归到人间长孙子。君今采药入山中，一笑相逢樽酒同。鸟啼花落隔人世，不知世上谁雌雄。令威千年化作鹤，回头犹念旧城郭。城郭虽故人民非，归去归去遄高飞。",
            "comment": ""
        },
        {
            "title": "八声甘州",
            "content": "对芙蓉峰晓，雪初消、云□霭烟霏。是阿谁寿母，紫鸾笙里，玉液琼枝。元是云翘仙子，珥节度瑶池。手种碧莲子，长记年时。此地神仙宫阙，几花封玉诰，金帔霞衣。但寿星堂上，七十古来稀。捧寿觞、莫辞满饮，愿年年、对鹤发蛾眉。年年有，麻姑麟脯，王母玄梨。",
            "comment": ""
        },
        {
            "title": "饯竹所叔赴庆元征官和韵",
            "content": "正好山中赋草堂，老龙谁唤起南阳。青衫华发剑三尺，白犬丹难酒一觞。尘世功名蕉下鹿，半生爵禄梦中羊。年来处处波涛险，莫趁风帆上海艎。",
            "comment": ""
        },
        {
            "title": "浣溪沙",
            "content": "金紫山前山万重。山高云密下苍龙。春来好雨遍三峰。芳草郊原眠茧犊，垂杨营垒系花骢。趣归行有紫泥封。",
            "comment": ""
        },
        {
            "title": "昨日王德父何昭德回后曝背于庵后大山上甚乐",
            "content": "碧旻收云兮，秋气肃甭。万籁声沉兮，秋日晶荧。青山崯崯兮，白石瑛瑛。麋鹿跂跂兮出高陵，野鸟活活兮两岑对鸣。黄犍湿湿羝群，或讹或寝兮野于坰。吾忘吾独兮，吾与禽兽兮为邻。违市朝兮不与世撄，利名不入兮宠辱忘惊。聊遗吾形兮放吾情，美背曝兮不可以遗君。时分吾席坐兮，采樵负苓。吾其徜徉乎此山以终吾生兮，其乐无央。",
            "comment": "【注释】【原题】：昨日王德父何昭德回后曝背于庵后大山上甚乐因成数语效大山体亦皆写景"
        },
        {
            "title": "上张察使老山",
            "content": "元是公侯孝友门，及今几代见礽孙。便遗柱下持天宪，暂住都亭洗物冤。花影月边吟子野，木从窗外访南轩。汉庭羽翼须良计，谁是商山老绮园。",
            "comment": ""
        },
        {
            "title": "赠唐乐天星翁",
            "content": "有客傲今世，去古见是人。得姓遗唐谱，自号乐天民。毋乃香山老，重来现后身。问君何能解，满口谈天得。术高价难酬，索诗抵千金。我政坐诗穷，敢以穷累君。君谓穷不忧，诗赋乐我贫。不见石友死，锦帆不斂形。不见邓侯饿，铜山化为尘。命固爱於天，谁能跃陶钧。外物不可必，吾已反吾真。君看世上儿，疾走方纭纭。",
            "comment": ""
        },
        {
            "title": "招隐三首",
            "content": "别后频惊束带宽，相逢亦复笑苍颜。只今岁月青牛老，何处烟波白鸟閒。千古心期寒绿绮，十年世事堕黄间。修篁倚遍空茳暮，枉杀招呼费小山。",
            "comment": ""
        },
        {
            "title": "满庭芳",
            "content": "燕子芹乾，龙孙箨老，绿阴深锁林塘。午风庭院，人试薄罗裳。数尽落红飞絮，摘青梅、煮酒初尝。重门静，一帘疏雨，消尽水沉香。把当年团扇，恩情犹在，未是相忘。笑衰翁鬓发，早已苍苍。说与乘鸾彩女，看世间、多少炎凉。都休怨，百年一梦，且共醉霞觞。",
            "comment": ""
        },
        {
            "title": "上崔中丞古意二首",
            "content": "岩岩南山石，上有孤生竹。结根不择地，天地聊自足。卷耳不盈筐，绿刍不盈掬。原言勿采采，留此媚幽独。",
            "comment": ""
        },
        {
            "title": "和山房夹谷佥事韵二首",
            "content": "一家南北混车书，谁使斯民耳目涂。昔日簪缨今役户，朝时弦诵暮征夫。迩来风雨无完屋，何处乾坤着腐儒。不意斯文天示丧，凤凰来后见河图。",
            "comment": ""
        },
        {
            "title": "偶成",
            "content": "一卷南华一炷香，身閒随处是仙乡。竹声侵户朝眠觉，花影移阶昼坐忘。杜曲自耕贫亦乐，柴桑可葬死何妨。悠悠往事俱尘土，剩得头颅上雪霜。",
            "comment": ""
        },
        {
            "title": "梅杖诗",
            "content": "曾向孤山劚薜萝，根株栗栉试摩挲。持身惯历风波路，回首还怜雪月坡。铁骨自将惟世用，赤心不偶奈时何。会寻苍竹成龙去，莫向葛陂深处过。",
            "comment": ""
        },
        {
            "title": "和韵问魏石川疾",
            "content": "谩道无丹蜕骨凡，绣襦不换嫁时衫。老天倘未忘周孔，巫鬼何须问抵咸。身健加餐亲鼎饪，眼明减药认囊椷。山中吠犬千年杞，采采犹堪餍吻馋。",
            "comment": ""
        },
        {
            "title": "摸鱼儿",
            "content": "把心期、半生孤负。玉堂元在何处。朱弦弹绝无人听，空操离鸾烈女。遇不遇。休更问、悠悠世事都如许。人生草露。看百岁勋名，青铜鬓影，抚剑泪如雨。知谁语。落落江空岁暮。人间一梦今古。雷塘十里斜阳外，野草寒鸦无数。身世寓。聊尔耳、江山有恨谁堪付。冰心更苦。都说与梅花，参横月落，一醉且归去。",
            "comment": ""
        },
        {
            "title": "拟古五首",
            "content": "万马萧萧来，万矢的的鸣。蛾眉逐羁馽，泪尽眦血零。偷生愧夫天，宁死化鬼燐。昭质誓不污，九死志靡徵。红玉随剑光，晶荧贯列星。遗胔葬蝼蚁，冢墓高娲陵。",
            "comment": ""
        },
        {
            "title": "和宋英叟二首",
            "content": "不堪血泪望长陵，回首松楸又几春。荒垅牛眠何处是，古经狐首伪邪真。固知迁墓疑非礼，幸有周棺可芘身。若向防丘逢孔父，尚遗马鬣诏今人。",
            "comment": ""
        },
        {
            "title": "和闽人龚玉峰韵",
            "content": "病鹤衰翎叹折伤，惟余芝草疗肠。阵图死不忘鱼复，江舰生难候马当。自分无帷埋畜狗，尚怜有肆返屠羊。头颅老尽心犹在，夜半钧天梦太常。",
            "comment": ""
        },
        {
            "title": "有感寄唐月心",
            "content": "日暮佳人雪满簪，不堪重听楚骚吟。游豚吹浪江风恶，穴蚁坯封山雨深。遯世敢谈枰外著，济时空抱梦中心。閒花满地将军老，莫向东风更鼓琴。",
            "comment": ""
        },
        {
            "title": "上夹谷书隐先生六首",
            "content": "堪舆渺与极，俯仰慨古初。皇风战涿鹿，草野伤血涂。动华袭文明，不肯私均朱。誓命缵王业，侵伐纷霸图。春秋二百祀，已矣吾道孤。天不生夫子，民极谁其扶。",
            "comment": ""
        },
        {
            "title": "再和",
            "content": "火鼠不畏热，冰蚕不畏寒。未能蹈冰火，吾姑袭人间。徒骇广可泳，太行巍可攀。世路蹇幽蔽，邅回行路难。君坐歌三调，我起舞七盘。歌苦舞未终，观者心未酸。矢言浩无极，恐彼隔肺肝。无言赋悄悄，永夜长寤叹。",
            "comment": ""
        },
        {
            "title": "和虑可庵悲秋十首",
            "content": "秋风来岩谷，万竅生寂虚。畏隹忽怒号，披拂其谁居。天地等一马，逝者无停车。君看郭外冢，荒丘无人锄。",
            "comment": ""
        },
        {
            "title": "挽宁谷居士何公三首",
            "content": "天寒白月堕西湖，血泪啼枯听薤歌。食子俱亡收子在，近孙犹少远孙多。北邙有地存诗窖，后圃无人负鞠窠。欲志鲁山惭四绝，空遗陈迹照松萝。",
            "comment": ""
        },
        {
            "title": "喜迁莺",
            "content": "东君别後。见说道花枝，也成消瘦。夜雨帘栊，柳边庭院，烦恼有谁撋就。犹记旧看承处，梅子枝头如豆。最苦是，向重门人静，月明时候。知否。人不见，纵有音书，争似重携手。旧日沉腰，如今潘鬓，怎奈许多﹀︽。极目万山深处，肠断不堪回首。情寸寸，到如今，只在长亭烟柳。",
            "comment": ""
        },
        {
            "title": "李郎中有诗谢寄藤杖仍次韵答之",
            "content": "海南觅得古藤枝，持与诗人杜牧之。紫贝斑文鞭更烂，赤龙苍骨蜕尤奇。路无夷险终全节，用有行藏一任时。非但与君扶脚力，鏦蛟剸虎要支持。",
            "comment": ""
        },
        {
            "title": "次山房韵古意四首",
            "content": "思君吹参差，幽路蹇离绝。绿蓝不盈襜，芙蓉在木末。采蝱解我忧，忧思谁察识。世态反覆手，况复问宿昔。韛鹰岂思扬，辙鲋固相沫。得时与失势，离附奚足惑。耳余难为交，管鲍易全德。伐木无良朋，白驹有佳客。",
            "comment": ""
        },
        {
            "title": "赠术士邵易庵",
            "content": "易道皆万变，万彙寄一易。大道降九流，至理散方术。譬犹八面窗，八方可从入。譬犹九达衢，九轨所由出。道术虽二致，殊途极归一。得醫为仓扁，得法为轨革。郭氏探锦囊，甘心步璇历。勿谓所执微，垂名等籍籍。易庵挟四技，每技探易赜。技分易不精，君独精以密。我愧绝韦编，所得止一画。一画未为病，错出已什伯。四事君尽兼，惧君苦形役。持此应世间，化身须百亿。",
            "comment": ""
        },
        {
            "title": "满江红",
            "content": "春色三分，怎禁得、几番风力。又早见、亭台绿水，柳摇金色。满眼春愁无著处，知心惟有幽禽识。望青山、目断夕阳边，孤云隔。琴酒我，成三一。湖外舫，山头屐。且莫教春去，乱红堆积。记得年时陪宴赏，重门深处桃花碧。待修书、欲寄楚天遥，无行客。",
            "comment": ""
        },
        {
            "title": "挽方宫使",
            "content": "鼎湖弓堕赋归来，地拆天分泰华颓。膝上二雏兵血燐，楼头万卷劫池灰。百年豪杰埋荒草，半世功名落大槐。身后有孙酹松柏，桥陵金粟暗苍苔。",
            "comment": ""
        },
        {
            "title": "和蛟峰先生熟睡吟",
            "content": "幕苍天，席大地，睡去不知人世事。觉来榻上总埃尘，口不能言睡中义。古今万事昼夜同，万八千年只一寐。荣辱事，真梦里，黄梁一枕邯郸市。北窗谩说晋朝臣，周公不见吾衰矣。日高丈五闭柴门，不知身世华胥氏。不毡不被老希夷，山上白云霞流水。得失事，真梦里，鹿焦翻覆终成戏。人言夜半息如雷，我纵行行还美睡。",
            "comment": ""
        },
        {
            "title": "感怀再和山房韵",
            "content": "幽人癖好山，结屋山北方。於兔出绕屋，宁复劬秃当。岩溜晴霡霂，野烧夕燉煌。疗饥采紫芝，不救病发苍。何人赋小山，静听心茫茫。倚歌和招隐，意长曲未央。夜梦衣云锦，乘虬朝帝旁。钧天听未了，玄运不可常。百年少壮心，时醉歌并凉。层城闭青蛾，无处觅玄霜。亡羊两得失，奚择谷与臧。齿舌谁堕在，宁计彼软刚。千古云山高，歃泉酹严光。",
            "comment": ""
        },
        {
            "title": "鹃啼曲",
            "content": "蚕业凿灵两丘土，玉垒灵关一荒莽。杜鹃衔哀诉千古，万里游魂腥血污。冤声无路叫天公，吻血洒地花为红。巴江东下流无极，目断巴山归不得。此身岂是无羽翰，天梯石栈云漫漫。落花冉冉江城暮，年年客梦乡关路。丈夫志气笑沐猴，安知狐死还首丘。沛公击筑歌汤沐，钱王锦衣衣林木。寄巢生子傍他谁，众鸟虽怜只自悲。哀号力飞毛不归，老尽遗民城郭非。",
            "comment": ""
        },
        {
            "title": "次山房见寄韵",
            "content": "怀人夜寤擗，彼美天西方。世变急三峡，吾道蹇两当。起坐观列纬，翕箕正煌煌。游云起碧落，反覆变白苍。两仪浩无际，万期归渺茫。感此不成寐，振衣夜未央。思君见梁月，忽若堕我旁。月明照我心，知心岂寻常。浩歌自起舞，宵景何苍凉。墓梅萃彼鸮，葭露化为霜。难虫两得失，奚用论否臧。日月此昭质，天地吾直刚。原言勖本心，百世垂耿光。",
            "comment": ""
        },
        {
            "title": "和刘府判寄诗",
            "content": "那有贤贰车，抗节今无侪。拄笏看千峰，冷风散虚斋。庄陵一丝绝，白云锁双崖。曷时从君游，聊以纾余怀。",
            "comment": ""
        },
        {
            "title": "八声甘州",
            "content": "对千峰未晓，听西风、吹角下谯楼。拥貔貅千骑，旌�菔�里，送客芳洲。曾是灯棋月柝，赞画坐清油。折尽长亭柳，莫系行舟。忆昔相逢何处，看飞鸿雪迹，休更回头。百年心事，长逐水东流。愿君如游龙万里，我如云、终泊此林丘。相思梦，明年雁到，尚讯南州。",
            "comment": ""
        },
        {
            "title": "玉漏迟",
            "content": "自怜翠袖，向天寒、独倚孤篁吟啸。半世虚名，孤负白云多少。欲问梅翁旧约，怕误我、沙头鸥鸟。时一笑。行行且止，人间蜀道。休怪岁月无情，叹尘世浮生，闲忙闲老。待趁黑头，万里封侯都了。今古勋名一梦，听未彻、钧天还觉。羌管晓。楼角曙星稀小。",
            "comment": ""
        },
        {
            "title": "九日偕府城诸贵人游南山寺分韵和杜工部九日",
            "content": "饭山吟瘦带围宽，过得秋来一日欢。谩道高风怜破帽，还应衰发恋南冠。黄花几度今人老，蓝水千年时梦寒。日暮归来成醉倒，南山风雨不堪看。",
            "comment": "【注释】【原题】：九日偕府城诸贵人游南山寺分韵和杜工部九日诗"
        },
        {
            "title": "八声甘州",
            "content": "叹人生聊尔，便晨风、翼倦也回飞。况自骑款段，欲追骐骥，千里安之。种得玄芝瑶草，不染满头丝。一醉梅花下，笑舞青衣。说甚封侯万里，待朱门画战，大第崇墀。人世何时□足，造物任隆施。怪周公、如今不梦，意周公、政自怪吾衰。归来去，夕阳牛陇，夜月鸥矶。",
            "comment": ""
        },
        {
            "title": "观慈乌反哺",
            "content": "有鸟有鸟名慈乌，群儿哑哑争相呼。羽毛甫集思反哺，为报父母恩劳劬。民彝天理久沦斁，闻此肝胆为昭苏。禽虫微物岂知义，乌性至孝由中孚。枭獍雏成躯为裂，伯劳雏长肉已刳。天地生物无不仁，何至善恶相悬殊。禽中孝子尔乌是，世上逆子彼二雏。父母爱子恩罔极，子心能似父母无。人生谁实空桑出，为感物类长嗟吁。嗟吁不足日云暮，老乌抱雏宿夜树。",
            "comment": ""
        },
        {
            "title": "沁园春",
            "content": "尚书当年，蓬矢桑弧，初度佳期。是词林老虎，文场威凤，人中祥瑞，天下英奇。太守买臣，中书坡老，五十二年回首非。人间事，且开眉一笑，醉倒金卮。阿婆还忆年时。也曾趁鸿胪拜玉墀。念青衫荷叶，嫁衣尚在，青铜菱影，破镜犹遗。半席寒毡，一官俯首，造物还应戏小儿。问天道，看是他谁戏我，我戏他谁。",
            "comment": ""
        },
        {
            "title": "感寓二首",
            "content": "西风落日怕登楼，倚遍阑干万古愁。衰汉竟成三国误，秣陵不盖六朝羞。江山有恨留青史，天地无情送白头。击碎唾壶歌不尽，荒台残雨梦扬州。",
            "comment": ""
        },
        {
            "title": "诫子",
            "content": "鲁语诲时羽，商书称时敏。一字该二义，学者盍重省。又日新其德，成汤常自儆。三月不违仁，颜子独深领。今日或因循，明日澡即新。前月或断续，此月或断续，此月复即仁。圣贤惜分阴，於此犹克克。学者能用力，其名曰竞辰。人有一大时，一去不复仍。十五入大学，明德与新民。二十日弱冠，既冠责成人。勤怠只数年，贤愚系终身。过此为失时，人不再青春。譬之农力穑，春耕而夏耘。耕耘苟失进，无复望秋成。父母上俱存，兄弟下无故。饱食无用心，白日任虚度。幼壮老复至，一朝忽反雇。对人语不了，握笔书辄误。龙鳞映犬豕，面目可憎恶。哀哉复哀哉，追悔已迟暮。及此尚可图。",
            "comment": ""
        },
        {
            "title": "和徐榷院唐佐见寄七首",
            "content": "南山有高楼，青云可俯践。楼上有佳人，当年惯识面。忽觉在他乡，绰约思目见。绿绮无知音，心长曲未遍。青云在山头，将去还复恋。人生不如云，欲见云里远。恃有青铜镜，与君各分半。忽来双鲤鱼。白璧何足羡。",
            "comment": ""
        },
        {
            "title": "沁园春",
            "content": "老去无心，看尽青山，山前暮云。问重来海燕，乌衣安在，乍归辽鹤，华表空存。世路悠悠，风尘渺渺，白发相催乌兔频。浮生事，算天涯海角，谁是闲人。几番甲子庚申。看青草年年秋又春。笑武陵源上，桃花未实，崑崙山下，瑶树长新。霓羽飘零，蛾眉萧飒，欲觅神仙隔两尘。草堂在，但休教山鬼，夜半移文。",
            "comment": ""
        },
        {
            "title": "和虑可庵悲秋十首",
            "content": "秋风业户牖，出户天地宽。俯仰何跼蹐，天地犹盘盘。况复中间人。机险一黄间。毋怀千岁忧，且尽百年欢。",
            "comment": ""
        },
        {
            "title": "和闽人龚玉峰韵",
            "content": "猛拍阑干赋感伤，十年往事几回肠。宁能璧与头俱碎，安得车将臂怒当。太傅长沙悲鹏鸟，中郎北海牧羝羊。天荒地老英雄尽，万古青山只故常。",
            "comment": ""
        },
        {
            "title": "汾阳诸公招徐祥叔归代之答谢",
            "content": "富贵男儿昼锦衣，天涯漂泊众心违。人情钩饵惊鱼去，世界瓶羅碍雀飞。隐去甘从山鬼唤，狎游宁堕海翁机。草堂犹在终归去，只恐风尘白发微。",
            "comment": ""
        },
        {
            "title": "次山房韵",
            "content": "易寂无为有感几，几存万物未生时。阴阳理向极中看，天地心从复处知。潮上海门探月窟，日回地户濯咸池。何时骑鹤研朱露，共勘经图叩古羲。",
            "comment": ""
        },
        {
            "title": "临江仙",
            "content": "十月江南风信早，梅枝早閟先春。田园剩得老来身。浪言陶处士，犹是晋朝臣。人道革爻居四九，谁知数在邅迍。明年五十志当伸。低头羞老妇，且结会稽盟。",
            "comment": ""
        },
        {
            "title": "和方大山寄韵",
            "content": "老去庄陵一钓竿，钓鱼犹胜乞粗官。十年事业閒中过，千载功名死后看。往事危枰休下着，交情枯木独知寒。相逢一笑双蓬鬓，还倩何人斲鼻端。",
            "comment": ""
        },
        {
            "title": "和李经历见寄韵",
            "content": "白水轻烟古辋川，满山红叶稻平田。悠悠客梦孤云外，落落诗情夕照边。天阔风高黄鹤影，江空岁暮白鸥缘。推敲不任骑驴去，却讶昌黎识浪仙。",
            "comment": ""
        },
        {
            "title": "见田察使",
            "content": "玉节星轺御史冠，邦人多少路旁观。半空寒月千峰榭，一歃清泉七里滩。天地鸢鱼春鼓舞，山林难犬夜平安。好须借得长年住，截断车轮挽佩珊。",
            "comment": ""
        },
        {
            "title": "赠边县尹",
            "content": "君家久富五经储，更有儿孙读祖书。事究麟经明亥豕，理穷羲易得筌鱼。枳业不是栖鸾处，花县来观展骥初。北道主人今有托，化山应得老骑驴。",
            "comment": ""
        },
        {
            "title": "和石庵洪府理金沙酴醾牡丹二首",
            "content": "金沙开遍牡丹忙，更簇酴醾上架芳。霞绮罗纨围国色，玉堂金屋拥君王。妆成三月春光富，留得一年花事长。昨夜紫药红里，诏君题品是谁香。",
            "comment": ""
        },
        {
            "title": "再和",
            "content": "采芳遗所思，所思道幽绝。濯发沐兰膏，卷然在发末。鴃啼众芳萎，微物固先识。我方行迈迈，我载歌昔昔。操舟入觞深，被发出梁沫。至人本神游，讵知见者惑。畏途窘善步，变境乏全德。委顺天地间，谁主复谁客。",
            "comment": ""
        },
        {
            "title": "寄田察使",
            "content": "尊酒长飞亭忆离，参差吹断竟谁思。我怀知己惭鬷蔑，公喜逢人说项斯。一坞烟霞双鬓老，数椽风雨二天私。钱塘日暮飞江阔，薄撷芳馨结桂枝。",
            "comment": ""
        },
        {
            "title": "挽宁谷居士何公三首",
            "content": "英雄千古入泉台，八十余龄死更哀。隐谷云归龙已老，吟坛月堕鹤空回。黄花满地诗人老，青槚成阡吊客来。白发盖棺公事了，朔风世路正黄埃。",
            "comment": ""
        },
        {
            "title": "赓曾省斋旧题凤翔空壁",
            "content": "沧溟陵陆起黄埃，荐福碑惊半夜雷。玄鹤归迟生墓草，白鸥飞尽上矶苔。寒泉辱井留脂水，黑土夷陵出烬灰。往事兴亡浑一梦，高名千古党碑魁。",
            "comment": ""
        },
        {
            "title": "和石庵洪府理金沙酴醾牡丹二首",
            "content": "洛茶欲放趁春忙，一架花添两样芳。倚槛白红多侍女，临轩黄紫是真王。只愁吴苑馆娃老，无奈唐宫春恨长。说与天公须爱惜，莫教风雨委泥香。",
            "comment": ""
        },
        {
            "title": "岳帅寄烈女古意和韵答之",
            "content": "一琴久弦绝，孤操谁与同。羅帏长白发，燕子楼已空。夫君邈万里，目断随冥鸿。鸿飞不南来，乱鸟啼朔风。",
            "comment": ""
        },
        {
            "title": "送严郡知事石绣回乡",
            "content": "三年幕府鬓成霜，剩得行歌载道傍。瓜戍春浓官又满，莲池人好水尤香。燕然碣石去程远，江水云山看日长。倚遍修篁衣袖薄，长亭无路折垂杨。",
            "comment": ""
        },
        {
            "title": "寄和竹所叔摄慈溪税官二首",
            "content": "莫向扬州唱竹西，枯桑海水自相知。笼中老鹤千年翅，冰下寒蚕五色丝。官小暂淹山谷驾，庭閒好和老坡诗。凌风更上丹山顶，应笑人间蚁垤卑。",
            "comment": ""
        },
        {
            "title": "水龙吟",
            "content": "倚窗闲嗅梅花，霜风入袖寒初透。吾年如此，年年十月，见梅如旧。白发青衫，苍头玄鹤，花前尊酒。问梅花与我，是谁瘦绝，正风雨、年时候。不怕参横月落，怕人生、芳盟难又。高楼何处，寒英吹落，玉龙休奏。前日花魁，後来羹鼎，总归严岫。但逋仙流落，诗香留与，孤山同寿。",
            "comment": ""
        },
        {
            "title": "和徐榷院唐佐见寄七首",
            "content": "人怀千岁忧，常苦非年速。千岁与百年，黄泉总相逐。漆园何诞妄，养生托缘督。邯郸非渺茫，梦觉惊黍熟。生死如彼何，爱恶亦徒欲。挽仰宇宙间，吾姑抱吾独。",
            "comment": ""
        },
        {
            "title": "吊岳文二公二首",
            "content": "如此光阴冉冉何，青萍失手意蹉跎。门前流水溪山在，帘外落花风雨多。百岁身名头半雪，十年世事泪悬河。相逢莫问升沉事，且对尊前听浩歌。",
            "comment": ""
        },
        {
            "title": "答杨冰崖寄韵问注西铭",
            "content": "勘破西铭识本真，添来注脚又重新。父天母地元同体，物与民胞总是春。放荡异端黄老佛，纷争战国楚齐秦。要知俯仰皆无愧，请向圣贤求事亲。",
            "comment": ""
        },
        {
            "title": "寄夹谷书隐",
            "content": "当年曾忆赋高唐，回首邯郸事渺茫。黄阁故人千里月，青山老我半头霜。交情脉脉园中柳，忧思悠悠陌上桑。吹断参差天欲暮，薄言兰芷寄衡湘。",
            "comment": ""
        },
        {
            "title": "赠徐霞锦",
            "content": "昔日山阴老魏仙，丹成飞去三千年。倒影灭没不可得，谁驾玉犬骖云骈。当年从事君家祖，独向炉边得丹谱。刀圭入口羽翰生，至今去作群仙父。丹砂散地无人收，聚作丹霞如锦毬。腾腾五采狎猎起，夜半精光冲斗牛。问君从事适孙子，浑家住坐丹霞里。夜窥璇玑落星躔，昼负丹囊踏山水。有时卖易挂白钱，醉卧圯桥堕双履。问君何事落人间，谪业已尽当复还。人间处处风雨恶，不如妲去蓬莱山。山上朝霞犹可餐。",
            "comment": ""
        },
        {
            "title": "贺蛟峰先生入宅",
            "content": "富贵朱门盖里闾，先生斸石此山居。一区自足子云宅，三径何妨靖节庐。万壑风云生几席，四山花木入庭除。乾淳岂少高官爵，自是寒泉要著书。",
            "comment": ""
        },
        {
            "title": "感兴",
            "content": "坐断乾坤老一窝，修篁翠袖自婆娑。半生梦觉青山在，万世期长白日过。云影对人閒里好，禽声入耳静边多。舞雩不是真狂者，乐上心来可奈何。",
            "comment": ""
        },
        {
            "title": "八声甘州",
            "content": "倚阑干立尽，看东风、吹度柳绵飞。怕杜鹃啼杀，江南雁杳，游子何之。梦断扬州芍药，落尽簇红丝。歌吹今何在，一曲沾衣。往事不堪重省，记柳边深巷，花外幽墀。把菱花独照，脂粉总慵施。怅春归、留春未住，奈春归、不管玉颜衰。伤心事，都将分付，榆砌苔矶。",
            "comment": ""
        },
        {
            "title": "满江红",
            "content": "睡起纱窗，问春信、几番风候。待去做、踏青鞋履，懒拈纤手。尘满翠微低叶，离愁推去来还又。把菱花、独对泪阑干，羞蓬首。回鸾子，空怀袖。金缕曲，无心奏。记碧桃花下，夜参横斗。六幅罗裙香凝处，痕痕都是尊前酒。到如今、肠断怕回头，长门柳。",
            "comment": ""
        },
        {
            "title": "感兴",
            "content": "剩得田园归去来，江南两度见黄梅。轩窗有侣余松竹，墙壁无人半藓苔。独抱丹心徒自苦，相逢白首不须哀。人间万事不可极，一梦蘧蘧心已灰。",
            "comment": ""
        },
        {
            "title": "再和",
            "content": "劫池出墨灰，厄海腾洪波。阴阳互勃蚀，天地相激摩。人生寿能几，百岁易蹉跎。毋用戚戚忧，且赋浩浩歌。鲎鸠渐溟鹏，修鲸渺沙鮀。物性各有极，相企成舛讹。顺天以全德，安土以敦和。及时且娱乐，不乐将奈何。",
            "comment": ""
        },
        {
            "title": "寄谢夹谷书隐先生四十四韵",
            "content": "粤从太极分，大块溟涬洩。人生於其间，三才位成列。人极苟不立，清宁将竭裂。厥初始断鳌，万古功卓绝。谁触不周山，地摧天柱折。娲皇不炼石，方圆成陷缺。九载困怀襄，东柱至西碣。乘载微司空，斯民化鱼鳖。上下三千年，世变几更迭。谁与持风轮，不至人类灭。鲁庙祠太牢，汉庭定绵绝蕝泽国访羊裘，东都树名节。斯道无存亡，惟人善显设。先后虽殊途，彼此有同辙。山冢摧且倾，川流沸将竭。托身止傍徨，劳心苦忡惙。时无武城偃，谁知堂下蔑。吏来方叫嚣，我行方蹩躠。宾主成寇雠，樽俎化缧符理司臬。令出风霆行，章分云汉抉。垂光烛幽壤，万里悉昭晰。汲绠出深渊，千仞藉提挈。自雇此身微，天地一瓮蠛。自笑往事非，古今一剑叫吷。鸟卵来仪羽，骏骨致汗血。犁然心自孚，难以口腾说。衣冠出藻色，诗书响木舌。从此公道开，起我庶士揭。不图老辕申，复见人稷莴。苍生在巅崖，寄命方杌陧。山下豺狼多，况复昼噬啮。皇皇倘无归，惸惸靡遗孑。四海望公来，久旱望霓切。惟有此西人，谓私我西浙。永言誓澄清，且为活焦热。次第雨八荒，宁久民望觖。严濑有男子，苦心头半雪。受恩口难言，寤叹惟契契。延伫羌思君，解佩原遗玦。",
            "comment": ""
        },
        {
            "title": "夜坐有感",
            "content": "银汉无声玉漏沉，楼高风露入衣襟。洞龙睡熟云归岫，枝鹊啼干月满林。瓮里故书前尘梦，匣中孤剑少年心。征鸿目断阑干角，吹尽参差到夜深。",
            "comment": ""
        },
        {
            "title": "己卯春过西湖",
            "content": "世春谁家屋上乌，重来犹认旧西湖。风帘隔岸自高下，烟寺前山半有无。野水菰蒲飞属玉，夕阳栏槛唤提壶。十年不记梅花梦，试向孤山问老逋。",
            "comment": ""
        },
        {
            "title": "次山房岐丝吟韵",
            "content": "南北本同归何人泣异岐。玄黄本同质，何人悲素丝。悲泣不自己，吾故悯翟朱。圣贤急救世，犹或与心违。二子救世心，岂原戾阙初。兼爱与为我，本昧善恶几。贼人视兼爱，残忍终罔知。失己视为我，流荡返故迟。安得二子心，不为世道思。吾将责二子，一切将焉知。",
            "comment": ""
        },
        {
            "title": "挽吴静轩",
            "content": "手摩铭碣吊延陵，落日青山昨梦惊。狭世路危行却曲，浮生事了去分明。竹林熠耀飞台榭，石壁钩辀叫冢茔。珠雁玉龙今在否，漆灯千古照佳城。",
            "comment": ""
        },
        {
            "title": "贺新郎",
            "content": "花落风初定。倚危阑、衷情欲诉，踌躇不忍。把酒问春春无语，吹落游尘怎任。待泪雨、红妆蔫尽。不道燕衔春将去，误啼鹃、唤起年年恨。芳草路，人愁甚。浮生一梦黄梁枕。且不妨、狂歌醉舞，麈谈挥柄。金谷平泉俱尘土，谁是当年豪胜。但五柳、依然陶令。千古兴亡东流水，望孤鸿、没处残阳影。无限意，伤春兴。",
            "comment": ""
        },
        {
            "title": "挽新城徐岘山",
            "content": "骑鸾一去藐尘寰，万里天风杳佩环。江海十年生白浪，星霜七秩陨朱颜。瑶池月堕梦中梦，翠岘云归山外山。身世到头秋露飞，吟魂犹自在人间。",
            "comment": ""
        },
        {
            "title": "高县丞不负堂诗",
            "content": "闲丞八品一官卑，许赞男邦问便宜。议论是非晴雨异，刑囚出入重轻疑。案头涉笔余心愧，松下哦诗官事隳。丞得君来真不负，只应百姓与天知。",
            "comment": ""
        },
        {
            "title": "挽阁门唐中斋",
            "content": "英州别驾老昭陵，尚有钱塘八代孙。三略兵书生未识，百篇诗史死犹存。羊公岘首行人泪，白传龙门过客樽。盂饭寝园谁是主，凤亭霜露有鸡豚。",
            "comment": ""
        },
        {
            "title": "赠杨古澹",
            "content": "南山有岑楼，岑楼高落星。娟娟楼上女，悠悠抚朱绳。高年猗兰操，翻作长短清。世无千古人，惟遗千古心。心长韵愈远，疏越难可闻。曲尽无人听，月高风满城。",
            "comment": ""
        },
        {
            "title": "和岳文二公西湖韵",
            "content": "昆明灰出海扬尘，老去英雄白发新。宫阙崔嵬千里月，楼台牢落十年春。血流杜宇悲游子，梦断梅花忆故人。立尽断桥寒日薄，回头何处望天津。",
            "comment": ""
        },
        {
            "title": "病起有感",
            "content": "声乾木铎谁铃非，天地无情世运奇。吾道悠悠川水逝，人才落落晓星稀。百年上身千年远，万个人中一个知。一曲汾亭弹未尽，却教渔父洩天机。",
            "comment": ""
        },
        {
            "title": "存厨徐君徵生挽歌",
            "content": "一厨聊寄等归藏，荷锸携壶毕此乡。逆旅不归前路恶，盖棺未了后期长。圹中酣饮自忘癖，道上哀歌人笑狂。千古心存千古事，青山流水付於塘。",
            "comment": ""
        },
        {
            "title": "玉漏迟",
            "content": "问春先开未，江南野水，得春初小。独殿群芳，却道花前开早。长苦冰霜压尽，更说甚、风标清窈。些子好。孤香冷艳，有谁知道。年年吹落还开，听画角楼头，送他昏晓。何处玉堂，满地苍苔不扫。谁是肝肠铁石，与共说、岁寒怀抱。花未老。无奈酒阑情好。",
            "comment": ""
        },
        {
            "title": "有客曰孤梅访予於易庵孤山之下与之坐夜未半",
            "content": "蹇四山之孤竹兮，商周二君。藐三径之孤松兮，晋宋一人。天地冰霜兮，木落归根。遗万物而独立兮，吾梅兄其仅存。夫孤高不易抗兮，故多以落落而遭世之闷闷。孤洁不易保兮，故多以皎皎而受人之昏昏。惟湼而不缁兮，梅质之清。磨而不磷兮，梅操之贞。嗟梅之爱兮，旷世无闻。将梅有心兮，千古谁论。",
            "comment": "【注释】【原题】：有客曰孤梅访予於易庵孤山之下与之坐夜未半孤月在天笑谓孤梅曰维此山与月与子是三孤者为不孤矣因相与酾酒晚诵逋仙疏影暗香之句声满天地酒酣又从而歌之歌曰"
        },
        {
            "title": "再和",
            "content": "渴不待醴酒，行潦聊可挹。寒不待羅襦，短布聊自织。人生忘富贵，役役死尘迹。天鸡报明晨，暮种送归夕。万化迭故机，来者示终极。百年无定期，余日姑自适。拟学种蟠桃，谁能待花实。海鸥倦长风，低徊此休息。",
            "comment": ""
        },
        {
            "title": "挽袁安人徐氏",
            "content": "政自伤悲叹纬嫠，可堪重赋柏舟诗。鸠怜只影营巢瘁，乌喜孤雏返哺慈。半世苦心生自媚，百年贞节死方知。曼曼世路成孤愤，惭愧山前读墓碑。",
            "comment": ""
        },
        {
            "title": "挽吏部刘谦山",
            "content": "犹记青原白鹭盟，转头宿草上新茔。屋梁月落丹心在，海水天寒白发生。樽酒十年儿女泪，篇诗两地弟兄情。盖棺事了君无愧，未死遑知身后名。",
            "comment": ""
        },
        {
            "title": "三用韵",
            "content": "琼楼藐层云，绝栋天风寒。阿谁吹玉龙，哀响落云间。插羽欲相从，百尺那可攀。脉脉隔绮窗，欲语两俱难。当年古铜人，夜半失露盘。露寒湿如水，见者为悲酸。谁能铸铁关，鑱石为肠肝。已夫已矣夫，无言付长叹。",
            "comment": ""
        },
        {
            "title": "和虑可庵悲秋十首",
            "content": "秋风来太虚，逍遥浮大庭。吾身与大地，等如水上萍。弄丸閒往来，意行还微吟。吟尽无人听，惟遗空外音。",
            "comment": ""
        },
        {
            "title": "希有鸟吟",
            "content": "穹壤纷众羽，固有仁不仁。鸮凤虽异性，同为阴阳根。惟彼希有鸟，於禽集大成。力可振海岳，翂翐似无能。鲲鹏侈变化，比予尔何曾。群鷇偃下风，举受翼卵恩。万里不足飞，千载始一鸣。远之不可疏，即之不可亲。地维缺不震，天柱拆不惊。安得以宠辱，而能累其身。世固有大物，天地间气生。卑卑局耳目，夫谁识其真。道大固难同，安能抗世情。何如任毁誉，徜然忘我人。不谐众人口，而谐万世心。",
            "comment": ""
        },
        {
            "title": "雪楼程御史次方山房韵见寄用韵答赋三首",
            "content": "万物委桥运，逝沙我回波。美人渺何许，道远空寤歌。原言结瑶佩，乘虬下阳阿。阳阿有瑶草，为我起宿痾。行行望高台，日暮将奈何。",
            "comment": ""
        },
        {
            "title": "饭牛歌为胡子徽作",
            "content": "朝饭牛，饭牛原上草。夜饭牛，饭牛霜下藁。草香藁软牛饱肥，黄犊跳梁犍卧噍。烟蓑雨笠犊鼻裈，髫龀饭牛今已老。有时扣角苦劳碌，人世触蛮等双角。古今名利成战场，不似倒骑牛背乐。君不见齐甯戚，长夜饭牛歌白石。漫漫待旦骭衣单，待旦示明何嗟及。又不见百里奚未遇时，示遇饭牛人不知。平生爵禄不入心，何故要秦五羊皮。老翁牵牛傍流水，水不饮牛宁洗耳。入去山中深更深，芦管一声千古意。乾坤旦暮不曾知，那间人间荣辱事。",
            "comment": ""
        },
        {
            "title": "拟古五首",
            "content": "封狼藐万里，风雪饶阴山。地荒走蛇豕，俘絷去不还。高门谁氏子，受驱牧猳犍。去时纨夸敝，毡毳不蔽寒。夜夜望北斗，不逐南箕旋。父母生我初，拊我掌股间。岂意越在兹，抚身空自怜。",
            "comment": ""
        },
        {
            "title": "邑痒杏坛初成诸老倡和见寄因次韵",
            "content": "双杏坛前花自春，登坛宛见仲尼心。千年此树几寒暑，一线生机无古今。西狩事非成反袂，缁林曲在尚鸣琴。閒花满地乾坤老，三叹遗风感慨深。",
            "comment": ""
        },
        {
            "title": "逐妇吟",
            "content": "妾生不辰兮命孤奇，妾嫁夫君兮尚髫垂。被谗放逐兮，妾不复归。欲出门兮，心重悲。心重悲，非别离。夫与姑，命相依。原姑谨携持，山有豺狼水有螭。",
            "comment": ""
        },
        {
            "title": "上夹谷书隐先生六首",
            "content": "衣冠堕涂炭，血肉膏斤斧。喜闻使车来，犹歌来何暮。苍生在颠崖，惟恐隔风雨。谁为埋车轮，浑家白云住。下有羊裘翁，清风清万古。",
            "comment": ""
        },
        {
            "title": "和山房夹谷佥事韵二首",
            "content": "苍生下土望天仙，乞得君恩易地然。绣斧聿来霄汉上，丹书先到浙江边。学徒免隶夫征法，官品宁输户役钱。愧死支离疑效报，不妨鼓筴乐天年。",
            "comment": ""
        },
        {
            "title": "送自然子夏德甫",
            "content": "子以自然名，诘我自然理。至理本无言，有言已非是。畏隹时怒号，厉风从何起。晚得复怒生，春雨果谁使。使然与不然，万化谁与纪。君诘我不知，不如两忘已。君苟未忘言，请问柱下史。",
            "comment": ""
        },
        {
            "title": "忆秦娥",
            "content": "伤离别。江南雁断音书绝。音书绝。两行珠泪，寸肠千结。伤心长记中秋节。今年还似前年月。前年月。那知今夜，月圆人缺。",
            "comment": ""
        },
        {
            "title": "和徐榷院唐佐见寄七首",
            "content": "孟冬寒气至，蟋蟀入床下。我早索衣裘，妇尚系裙布。时序倏改变，凄惨感霜露。姑老远行役，鞠子谁乳哺。夜半山壑移，人生况旅寓。伤心重伤心，江空岁华暮。",
            "comment": ""
        },
        {
            "title": "上张察使老山",
            "content": "玉节星轺浙水边，好将疾苦问愚黔。十羊九牧鞭俱毙，一鼠群鸮肉未餍。地处覆盆遮日月，天教持斧拯闾阎。吴山不逐行人老，留取动名众具瞻。",
            "comment": ""
        },
        {
            "title": "入夏初晴",
            "content": "屏翳盗天权，丰隆据天宇。沴阴抗六阳，入夏苦旬雨。练石无娲皇，天漏谁与补。羲和驾赤轮，倏睹朝旭吐。泥虫起踯躅，淖羽鼓掀舞。倚杖拟郊行，脱屣始出户。喜气薄林峦，生意溢蘅杜。天公本无心，造物谁实主。今昔倏变化，阴晴孰吹煦。我欲叫苍苍，叩阍挝天鼓。苍生在巅崖，何时脱辛苦。",
            "comment": ""
        },
        {
            "title": "赠秋蓬王相士",
            "content": "秋蓬秋蓬，我不原爵三公，亦不原禄万钟。君谟骨相只如此，休向蓬州问李翁。迂叟病齿落半空，岂是天食蛙骨虫，但原壶中乞方匕，齿发复出还婴童。漱石清溪歌九曲，饱饭黄精羹杞菊。",
            "comment": ""
        },
        {
            "title": "贺中斋黄大卿得子",
            "content": "闻说南山孕凤雏，崭然头角嵚{上山下欺}。月宫仙桂托根异，海岛蟠桃生子迟。七秩高年堂上父，一生足事膝间儿。朱颜白发方强壮，要看梧孙长碧枝。",
            "comment": ""
        },
        {
            "title": "和汪子雨问易",
            "content": "玄白纷纷老子云，那从覆瓿觅遗文。六爻本自画前具，三极都从心上分。示许诸儒将见见，只应四圣自闻闻。浪谈正堕负苓笑，况敢持芹更献君。",
            "comment": ""
        },
        {
            "title": "三用韵",
            "content": "大钧播万彙，运化元不绝。芸芸方归根，倏见上枝末。年华逐流波，去去人不识。少壮几何时，忽霍异今昔。林荫美鸠乳，水滑羡鱼沫。鬒发忽成霜，乍见忽惊惑。玄化不吾常，吾姑守玄德。千古万古人，等如传舍客。",
            "comment": ""
        },
        {
            "title": "再和张秋山杭州孤山二首",
            "content": "处士横桥野水流，先生家住暮云稠。百年故国成尘梦，千古青山忆旧游。林下客盟寒白鹤，梅边诗稿问苍头。公来但扫坟前竹，莫载虚名入帝州。",
            "comment": ""
        },
        {
            "title": "摸鱼儿",
            "content": "记年时、人人何处，长亭曾共尊酒。酒阑归去行人远，折不尽长亭柳。渐白首。待把酒送君，恰又清明後。青条似旧。问江北江南，离愁如我，还更有人否。留不住，强把蔬盘瀹韭。行舟又报潮候。风急岸花飞尽也，一曲啼红满袖。春波皱。青草外，人间此恨年年有。留连握手。叹人世相逢，百年欢笑，能得几回又。",
            "comment": ""
        },
        {
            "title": "沁园春",
            "content": "衮衣绣裳，彤弓卢矢，山西将门。自雪岭蓬婆，夷成坦道，炎州蜓獠，剗去连营。吴越儿童，江淮草木，七见元戎识姓名。争知道，这一隅斗大，尚借麾旌。西风吹下天声。看万骑貔貅入井陉。彼山棚魍魉，雷霆震击，海濒赤子，天日开明。事业方来，乾坤无尽，千古英雄不偶生。从兹去，看云台翼轸，麟阁丹青。",
            "comment": ""
        },
        {
            "title": "赋风花",
            "content": "玄化浩无极，岂为万物私。燕坐观物化，荣悴故有时。春林著寒葩，犹记去年枝。日暮还复殒，委运不可羁。天机自高下，时命非所知。变化纷万感，逝者长如斯。谁能渺独立，终古以为期。大钧播万物，静观自森著。倏见朝华荣，夕殒亦何遽。升沈信天机，高下两无据。世眼空纷籍，往事逐飞絮。今年花上枝，去年花落处。开落无常期，年来复年去。",
            "comment": ""
        },
        {
            "title": "和仙诗友鹤吟",
            "content": "当年只鹤扬州去，羽衣虹裳灭烟雾。千年华表不归来，来时忘却邯郸路。短篷月白起酸风，天阴鬼哭战场空。黄昏欲望城西东，乱山青处白云中。谁解歌离骚，我自斟酌酒。一醉醉百年，无梦到浙右。插我羽翼两臂间，顶丹蜕尽毛骨凡。下天上天随君去，不与人世同悲欢。星星有语说未已，夕阳西去东流水。一声嘹唳入苍冥，青冢累累呼不起。",
            "comment": ""
        },
        {
            "title": "和张按察秋山二首·赋杭州",
            "content": "三百余年卧甲兵，天低雨露此生成。万家都会楼台矗，千顷平湖舸舰轻。环佩玉堂人楚楚，靓妆珠箔女盈盈。回头万事俱尘土，惟有湖痕岁岁平。",
            "comment": ""
        },
        {
            "title": "蓦山溪",
            "content": "飞仙欲下，水殿严妆早。娇湿怕春知，跨白虬、天门未晓。霓裳零乱，肌骨自清妍，梅檐月，柳桥风，世上红尘杳。重门深闭，忘却山阴道。呼酒嚼琼花，任醉来、玉山倾倒。无言相对，这岁暮心期，茅舍外，玉堂前，处处风流好。",
            "comment": ""
        },
        {
            "title": "和梅镜寄韵",
            "content": "未能生翼化鲲鱼，谁御泠风问太初。十载青衫关洛客，半生白首楚桥书。蹇驴岂解思长道，病鹤徒知恋旧庐。世有二程精说易，皋比何事到横渠。",
            "comment": ""
        },
        {
            "title": "和青露石庵韵",
            "content": "乾坤不固夜舟藏，去跨青鸾觅玉霜。东野诗随山月堕，龙门洒落冢泥香。生传嘉佑皇储疏，死葬贞元绿绶章。九些招魂招不返，黄昏豺虎啸山墙。",
            "comment": ""
        },
        {
            "title": "和徐榷院唐佐见寄七首",
            "content": "苒苒岁月晚，悠悠美人思。皎皎在天月，娟娟落水涯。相思何所寄，日莫折琼枝。哀鸿翅翎短，苦为稻粱縻。原言化为云，长与龙相随。",
            "comment": ""
        },
        {
            "title": "寄王南叟寓江乡",
            "content": "歌尽骊驹落日寒，相思无处问平安。客愁白发三千丈，世路青泥百八盘。夜月梅花频入梦，秋风菰米强加餐。高山如故丝弦在，懒向旁人取次弹。",
            "comment": ""
        },
        {
            "title": "偶书塔坞水中石",
            "content": "白石兮磷磷，清泉兮泠泠。岸有蒲兮水有芹。敲竹筇兮金石声，长啸歌兮惊鬼神。世间岂无宦海之可航，仕路之可骋兮，不如此壑之安且平。鱼自泳兮鸟自鸣，花自开兮木自荣。任我心兮流水，等世事兮浮萍。上下天地兮，吾并忘乎吾身。",
            "comment": ""
        },
        {
            "title": "和郦佥事见寄韵",
            "content": "诗书无用戏侏儒，两序今犹见璧图。末路弟兄知己少，中原人物似君无。曲终湘水丝绳绝，书入昭陵笔砚芜。珍重江南春信早，暗随梅萼到西湖。",
            "comment": ""
        },
        {
            "title": "赠相士许松坡",
            "content": "天地委尔形，祸福叭所命。天颜寿盗跖，穷宪富猗顿。阴阳气不齐，所受各有分。司造秘不言，谁能作天问。君今挟相术，两目烱清镜。开口说是非，窃弄司造柄。富贵闻者喜，贫贱闻者愠。分定不可移，喜愠两皆病。朝暮芧四三，空使众狙竞。安知鸠与鹏，小大各适性。劝君且归休，吾方游神廷。",
            "comment": ""
        },
        {
            "title": "和虑可庵悲秋十首",
            "content": "秋负来江皋，槌鼓谁载酒。徒羡谪仙人，百篇醉一斗。将军告身在，尚可易醇酎。万事休皱眉，一笑且开口。",
            "comment": ""
        },
        {
            "title": "酹江月/念奴娇",
            "content": "问春何去，乱随风飞坠，杨花篱落。罗袜香囊无觅处，谁有返魂灵药。细柳重门，碧桃深巷，回首曾行乐。玉龙吟断，夜深人在江阁。因念壁月琼枝，对玉人何处，绣帘珠幕。一半青铜尘满匣，空抚鸾刀金错。薇露烟销，莲膏花凝，不寐还孤酌。一春心事，总将愁里消却。",
            "comment": ""
        },
        {
            "title": "喜迁莺",
            "content": "留春不住。又早是清明，杨花飞絮。杜宇声声，黄昏庭院，那更半帘风雨。劝春且休归去。芳草天涯无路。悄无语。倚阑干立尽，落红无数。谁诉。长门事，记得当年，曾趁梨园舞。霓羽香消，梁州声歇，昨梦转头今古。金屋玉楼何在，尚有花钿尘土。君不顾。怕伤心，休上危楼高处。",
            "comment": ""
        },
        {
            "title": "招隐三首",
            "content": "回头五十九年非，千里晨风翼倦飞。门外黄尘时事改，樽前白发故人稀。金河沙暖春鸿去，朱雀桥空海燕归。惟有严陵滩下路，年年潮水上渔矶。",
            "comment": ""
        },
        {
            "title": "玉漏迟",
            "content": "青衫华发，对风霜、倚遍危楼孤啸。恶浪平波，看尽世间多少。忘却金闺故步，都付与、野花啼鸟。祗自笑。悠悠心事，无人知道。扰扰世路红尘，看销尽英雄，青山亦老。宇宙无穷，事业到头谁了。高楼一声画角，把千古、梦中吹觉。天欲晓。起看蕊梅春小。",
            "comment": ""
        },
        {
            "title": "和方耜岩见寄",
            "content": "世事兴亡转脚跟，长安处处战场尘。种桃一去非秦世，采菊犹传有晋人。已矣覆蕉成梦鹿，谁欤被发趁骑麟。千年尚记辽东路，肯向城头访旧民。",
            "comment": ""
        },
        {
            "title": "和徐榷院唐佐见寄七首",
            "content": "月冷岸葭苍，风劲山木震。捣砧谁家妇，声急心绪紊。为问声何哀，声声怨时运。何许从英皇，苍梧叫虞舜。",
            "comment": ""
        },
        {
            "title": "意难忘",
            "content": "避暑林塘。数元戎小队，一簇红妆。旌�菰朴岸�，帘幕水沉香。金缕彻，玉肌凉。慢拍舞轻扬。更一般，轻弦细管，孤竹空桑。风姨昨夜痴狂。向华峰吹落，云锦天裳。波神藏不得，散作满池芳。移彩鷁，柳阴傍。拚一醉淋浪。向晚来、歌阑饮散，月在纱窗。",
            "comment": ""
        },
        {
            "title": "和韵问魏石川疾",
            "content": "冰是尘中骨相凡，蓉裳蕙带芰荷衫。勿疑有疾淫成虫，须信无心感是咸。裹药曾经丹灶火，裁书只欠土区椷。病余努力加蔬饭，莫笑筼筜太守馋。",
            "comment": ""
        },
        {
            "title": "拟古五首",
            "content": "本落不离根，菊槁不离枝。我怀父母心，岂原生别离。皇路謇幽蔽，民用婴百罹。南枝栖越鸟，忍逐北风飞。北风藐万里，分此无回期。骨配化为尘，魂魄将南归。",
            "comment": ""
        },
        {
            "title": "感寓二首",
            "content": "试向昆明问劫灰，几看麋上苏台。閒中历日生青草，梦里乾坤化大块。塞雁南归春又去，江潮东下暮还来。临平山尽啼鹃歇，可是征人唤不回。",
            "comment": ""
        },
        {
            "title": "方钓隐挟星学求诗且业醫",
            "content": "骈拇不碍履，枝指不害持。两者各自适，意其天所为。決之足反蹇，齕之手反萎。万物固有命，劝君休说醫。",
            "comment": ""
        },
        {
            "title": "和寄可庵卢教谕",
            "content": "平生浪说齐谐志，杞国有天惊堕地。不周摧折天柱倾，咄咄古今真怪事。元气不死桥运兴，千古日月长悬奔。照见可庵一片心脾真肆兀，挥斥八极游天根。两眼痴蟆不能食，坐观蝡动自形色。独吸泠风饮沆瀣，去向南溟六月息。不学神仙慕安期，陶潜旷达其庶机。卜筑前窀从与老，太行世路从颠危。桓{左鬼右隹}槨嘻未达，昭陵玉匣荒丘垤。东门树槚四时青，独对青山问明月。孤山梅，逋仙一去唤不回。三迳竹，空怀二仲人如玉。处士松，世无郑老遗高风。何如及今收拾千岩万壑秀，飞廉道前丰隆后。美人服薜带女萝，自起傞傞舞长袖。得时为鸣凤，朱时为卧龙，且问君王气三峰。百年三万六千日，倏忽起灭天际虹。散发披襟任坦率，时浇磊磈斟寒碧。眼高一世四海空，婢膝奴颜死人役。君不见乌栖曲、白紵歌，长绳不系白日梭，时耶命耶将奈何。前有香山翁，后有洛阳老。嘉会不数逢，千载谁复道。蛟翁此来游，三珠烱相照。凭谁画作五老图，著我坐隅添一笑。",
            "comment": ""
        },
        {
            "title": "和昭德孙燕子韵",
            "content": "说著兴亡事不同，且斟玄玉驻颜红。云轩梦断宫花逝，采缕盟寒墓草丰。处处社时茅屋雨，年年春后楝花风。人间不是无栖处，要认当年旧媪翁。",
            "comment": ""
        },
        {
            "title": "题林同舍初心诗集",
            "content": "与君别一世，忽见疑梦境。感往双泪县，华发各垂领。青灯对白酒，相勖敦暮景。别后诗逾佳，朗歌竟夜永。",
            "comment": ""
        },
        {
            "title": "旌表陈节妇古意",
            "content": "庭隅堕缺月，慈乌惊夜啼。哀啼心独苦，抱雏耿孤栖。孤栖不自恤，怀人在中闺。嫠纬织不成，抚杼羌憯凄。{上艹下迅去辶}{上艹下迅去辶}守孤儿，覆额发未齐。矢心负螟蠃，两手各持携。廪粟不自富，岁以粒遗黎。大火化劫运，终然完白圭。邅回蹇吾道，三纲坠涂泥。须眉众妇女，愧死一寡妻。徽名表贞节，乐队彩生门题。斲雪灵山山，濯清沙溪溪。三唱卫柏舟，天横斗柄低。",
            "comment": ""
        },
        {
            "title": "拟古五首",
            "content": "生为结发婚，死为同穴鬼。岂意冰上缘，沦没隔万里。半镜随尘沙，嫁衣在巾笥。红丝倘未绝，白首高归止。心随碣石云，泪落铜盘水。云飞会南来，水流还北注。此生不可期，心期勖来世。",
            "comment": ""
        },
        {
            "title": "山房约会於黄滩别后寄似",
            "content": "玉堂佳人佩琼英，月下乍见心眼明。贞心野雪压不死，幽韵天风吹逾清。玉龙声高夜漏下，绿衣舞短天鸡鸣。岁寒一见苦易别，安得白头敦弟兄。",
            "comment": ""
        },
        {
            "title": "得雨行",
            "content": "万井泉枯民徙市，谁碾火轮烧海底。蛇翳堕瓮鞭弗灵，丰隆困卧屏翳死。天驱鬼格啄黔氓，神龙蓄雨不敢行。万树翠乾禾赤熛，田田兆坼龟纵横。卜侯闵雨无处祷，下问三老及五更。为言乌龙有圣水，绝顶一泓如鉴平。寻常澍雨多芳沼，颇怪年来云气少。有进掣电现光怪，或见盘空形攫矫。猩鼯藜藿人不经，侯往原乞水一瓶。得水入城甫三日，一夕载雨来江亭。生来不识此山状，见说人行蹑云上。殷雷下界婴儿声，培塿千峰那可望。山高地迥生神灵，莫嫌潴水才盆盎。鬃头一滴落人间，平地鲸鲵生巨浪。世事春花与秋叶，野马红尘云起灭。龙山万古龙常存，年年幻变生鳞鬣。斂藏神用潜幽宫，畜眼草草那识龙。贤侯异政今鲁恭，此心直与神龙通。吁嗟疲民隔天日，那值岁祲十六七。麦烂蚕死谷复饥，沟壑委填忧旦夕。及今雨足稻粱红，预期一饱吹豳风。龙不有功归我公，公不复有归太空。谁解作颂美形容，发微抉眇声金舂。老我击壤歌山中，瓣香敬为曾南丰。",
            "comment": ""
        },
        {
            "title": "上夹谷书隐先生六首",
            "content": "平生学屠龙，终乃成履豨。国亡身未殡，戮死竟何如。衣带日以缓，鬓发日以疏。晨风怀苦心，不能高奋飞。独抱三圣易，终焉老吾庐。",
            "comment": ""
        },
        {
            "title": "唐昌地理王生求诗",
            "content": "千古青囊破六丁，太原衣钵在心经。天教文字留心印，世有儿孙振说铃。跨断九龙行地脉，踏翻八卦撼天星。灵犀一点无传诀，莫向山头泥鬼灵。",
            "comment": ""
        },
        {
            "title": "芸窗集画图",
            "content": "天马不生韩干死，崔白翎毛落蒿里。虎头妙笔夜通灵，主爵郎中羞画史。杨君画眼空四海，剩把金奁貯奇诡。榆关牧马边草秋，一骑一纵骅与骝。阿谁青骢嚼金勒，拔剑奔逐髯怒虬。提弓空捍鸣镝尽，尘沙马耳风飕飕。筼筜谷中一梢出，冷蕊相看冰雪骨。葵花二色空争妍，没骨丹青翰水墨。猿猱两两雄雇雌，獐鼠伎伎母趁儿。水禽并下照秋水，足踏枯荷浸莲漪。人间清景能几许，野马战场只尺咫。芸窗一幅水沉烟，挽仰乾坤千古意。",
            "comment": ""
        },
        {
            "title": "用侄炜之山行韵",
            "content": "惜花急晨游，起坐旦未达。骑马去踏花，朝雨马蹄滑。落花委尘泥，花香在羅襪。猗兰觅余春，牡丹尺未发。游子何时归，使我幽愤豁。目断回雁书，遥遥楚天阔。",
            "comment": ""
        },
        {
            "title": "题邵古香乾坤一亭",
            "content": "一亭亦直寄，作者知为谁。结薜开户牖，柱桂辛一夷楣。百年此宴乐，常恐生忧悲。天地一传舍，过客安可羁。唐肆欲求马，万事隙決驹。白云亭上山，流水亭下池。夜半抚朱绳，美人生白髭。",
            "comment": ""
        },
        {
            "title": "和虑可庵悲秋十首",
            "content": "秋风来庭际，奄忽老蓐收。夜寒耿无寐，起坐焚膏油。孤灯照我影，对坐自倡酬。偈参意未竟，参横转西楼。",
            "comment": ""
        },
        {
            "title": "乐意",
            "content": "真乐攻心无奈何，自行自坐自讴歌。云收净天千无滓，月朗渊澄水不波。更把新诗勾野兴，时将浊酒发天和。傍人笑我荒唐甚，真乐攻心无奈何。",
            "comment": ""
        },
        {
            "title": "上夹谷书隐先生六首",
            "content": "骥老不适用，狐首复何几。身名与世隔，谁以告彼姝。衷肠远难诉，载诉出户衣。出户亦不辞，疑我故步非。袖中怀绿绮，自伤知音稀。为君试一弹，沾襟涕涟濡。",
            "comment": ""
        },
        {
            "title": "汾阳诸公招徐祥叔归代之答谢",
            "content": "涧陵望断忆玄晖，一片春云渭水涯。洞里桃开成隔世，山中柯烂忘来时。归休曲应无赖，隐去玄真那有诗。松菊相逢如见间，此心欲寄已忘辞。",
            "comment": ""
        },
        {
            "title": "赠天台遇仙翁",
            "content": "天台华顶飞丹霞，飞梁绝壁仙人家。刘郎归去不复返，千年药径生蠙蛙。老翁家住山谷口，入山往往逢青华。授之长生不死药，山头采采札与砂。炼养火鼎成黄芽，日虀蔓菁饭胡麻。方瞳丹颊生鼎花，犹为人世忧龙蛇。下游汗漫周八遐，手持药管青牛车。更资易数余齿牙，占步祸福百不差。朅来访我一舍蜗，剧谈世事长吁嗟。我语君，君试听，劝君不用六十四卦推天星。但原得君肘后之丹经，普度百万亿生灵。君不见安期生、李少君，一匕神楼生羽翎。入无间，升苍冥。造物虽有数，不能囿无形。人人绝粒餐琼英，免堕颠崖受苦辛。",
            "comment": ""
        },
        {
            "title": "偶成寄王德甫",
            "content": "休休万事总归休，犹占青山对白头。籁寂乾坤机落落，境忘身世梦悠悠。孤云野水辽天鹤，明月清风露地牛。此意不知谁会得，一声铁笛万山秋。",
            "comment": ""
        },
        {
            "title": "贺新郎",
            "content": "世事浑无定。问人间、翻来覆去，阿谁能忍。海怒惊涛山相拍，选甚鱼龙不任。看今古、英雄销尽。坐对青山闲白日，付长江、流送千年恨。天有意，唯何甚。待将洗耳泉边枕。正梅花、霜寒月白，斗回西柄。自寿一觞花前醉，醉亸彩幡金胜。笑儿辈、汾阳中令。倚遍层楼干阑曲，慨乾坤、渺渺青云影。无限事，尊前兴。",
            "comment": ""
        },
        {
            "title": "感兴",
            "content": "拟将物化问渔樵，妙里无形本寂寥。大地云生千嶂雨，中天月上九溟潮。山河劫运九中化，世界尘缘座上销。此意到头谁会得，任他人道似逍遥。",
            "comment": ""
        },
        {
            "title": "愚石歌",
            "content": "大埠初分生怪石，曾与不周山作骨。山崩地缺天柱摧，片石耆姿转奇崛。娲皇炼石补天工，化作五星成五色。地下为石天上星，顽质变化生神灵。一朝天狼齧蚀五星陨，陨石枕头野犹有光晶荧。何人夜负入海屿，错杂昆吾无觅处。中间块石独崎嵚，住在锦溪溪上浒。石润可以砚，石文可以屏。屭屭或刳鼎，廉栗或劖铭。不然云母与紫英，否则丹砂和空青。尔材於用百不适，空有千尺高棱层。暴流没马不加减，霜降石出不加增。火不焦，水不凝。刻桐扣不鸣，饮羽射不惊。世间至智不能化，而我安敢逃愚名。人闻愚恶智喜，君谓我愚真知己。筑室招子原结交，更请柳溪作愚记。我笑已愚君更愚，世有两愚适相值。江流东去夕阳西，千古相看只如此。当年三品不点头，况被旁人鞭得起。",
            "comment": ""
        },
        {
            "title": "和韵问魏石川疾",
            "content": "灵山保许问巫凡，狭地知难旋舞衫。枕上病虽忧白传，床前教肯愧陈咸。君宜借力宽诗课，我亦埋头事药椷。种术养凫随分足，岂因富贵堕涎馋。",
            "comment": ""
        },
        {
            "title": "知卢可庵教谕鼓歌",
            "content": "崇牙枞枞，贲鼓逢逢。始作这以荆衡底贡之新革，试叩之以巴蜀故产之孤桐。雷震一声草木拆，蠖信其屈龙起蛰。天地訢合万物苏，阳气宣声阴屏迹。矇瞍一鼓歌辟雍，始与斯民发童蒙。大胥再鼓徵学士，复与学者开天聪。当其俎豆前陈，甫掖山立。缀兆序位，登降终日。吾故鼓之以相礼，所以作尔之强力。乃若冠盖孔孟，佩服程朱。鸡鸣而起，亦步亦趋。吾故鼓之心戒晨，所以觉尔之迷途。至若理欲昏明，义利白黑。夕惕不谨，日省何益。吾故鼓之以谨昏，所以使尔非心之必斥。呜呼，鼓人职废周礼湮，方叔入汉鼓收声。举世聩聩呼不应，千载孔堂比竹音。镗然一鼓惊雷霆，撼动天地众耳醒。昌黎老死石鼓裂，愧我才薄争奈此鼓文。",
            "comment": ""
        },
        {
            "title": "山居",
            "content": "短短檐楹飞小亭，先生家住绿杨阴。轩前乐意青山色，桥上行人流水心。半醉半醒时自舞，独行独坐更微吟。青鸾有约孤云外，立尽阑干到夜深。",
            "comment": ""
        },
        {
            "title": "慰严溪张君贡士",
            "content": "朝日景曈曈，湛露溘已晞。日暮风凄凄，啼鸟失其雏。时迈感物化，抚事成伤悲。严溪子张子，有儿读父书。年少隽且文，亲颜悦以怡。一朝成鬼录，登台空望归。望归不归来，泪尽双目眵。嬴博招尔魂，忍抚游子衣。生子期养亲，安知亲器儿。古伤邓伯道，天道不可知。穆伯有收子，暮年良可期。",
            "comment": ""
        },
        {
            "title": "和抱瓮冯提学二首",
            "content": "山人日卧岭云长，扣户诗书枉纪纲。多病半生双白鬓，相思一日九回肠。人情取舍成刍狗，世事兴亡化石羊。明日相逢且拚醉，转头三万六千场。",
            "comment": ""
        },
        {
            "title": "赠乔县尹",
            "content": "神君当日蔼民谣，复见君来试割刀。花下帘栊閒讼牒，柳边亭榭见旌旄。农桑课最趼丝殿，刍秣征宽骨士高。泉出后田浑不饮，恐他滴滴是民膏。",
            "comment": ""
        },
        {
            "title": "和昭德孙燕子韵",
            "content": "飘零短翅叹谁同，犹记当年系足红。人事合离梦槐国，岁时来去旅新丰。新楼绿幕无巢地，故国乌衣隔海风。说尽兴亡人不识，春风双泪白须翁。",
            "comment": ""
        },
        {
            "title": "道汾阳不及访逢原蒙寄诗次韵",
            "content": "浮槎曾误码率客，屐齿空传遍好山。弱水方壶三万里，武夷玉女九重关。蹇驴有径穿花外，短棹无人出苇间。不是钟山真勒驾，自惭松桂莫能攀。",
            "comment": ""
        },
        {
            "title": "拟古五首",
            "content": "杞国天柱倾，哀我鞠子疚。苍鹅飞冲天，妖星大如斗。帘下玉床称，山摧石鳌负。河南吊遗黎，原野骨未朽。北邙望孤陵，古木叫猿狖。朔风吹尘沙，天寒薄翠袖。南云山万重，去去莫回首。",
            "comment": ""
        },
        {
            "title": "赠地理钱季实",
            "content": "神仙地理无多诀，未用寻龙先看峡。次看峡内有明堂，外峡内堂垣气结。交结深时垣气牢，交结浅时垣气洩。回看远障起星峰，认得星峰是祖宗。祖宗派下分嫡庶，庶是旁枝嫡正龙。足趾未曾登绝顶，如何辨认嫡庶踪。庶是旁枝为外从，嫡子必居堂奥中。此是大法论嫡庶，未是穷源寻极致。眼前大法既能明，更看嫡枝辨臧否。譬如人家有嫡儿，或贤或否不易知。贤者起家不肖败，嫡枝还更有妍媸。到此须是牢著眼，切莫泥取嫡谓奇。龙到成形方结穴，若不成形总虚设。倾欹破碎缩腫粗，杂乱摆竄瘦死绝。凡属此类不劳看，认得正龙成愧拙。认形既真穴亦真，真形真穴自天成。左右必有真缠护，真案真朝无异情。地真气象自然别，山必绸缪水回折。葱葱郁郁日回环，入眼精神俱焕发。设从流派问源头，定是祖宗真骨血。虽然龙真穴自真，或隐或显多误人。正结人人能识得，不识偏颇闪侧情。地有怪穴无怪局，认局方知穴法精。毫釐之缪隔千里，万水千山差一指。横斜直曲跬步间，撼动山川泣神鬼。一山入脉百山随，尺寸高低认玄秘。穴真节节自相符，若不相符穴是虚。龙真穴假祸福异，误杀世人徒信书。眼力不在书纸上，泥书空画葫芦样。扫除万卷总虚谈，收入灵犀一点间。",
            "comment": ""
        },
        {
            "title": "送淳安括田省委买都事",
            "content": "白马何方来，青丝红锦鞯。手持省府檄，身著从事衫。分麾莅属邑，衔命司括田。一见为鸾凤，不肯为鹰鹯。视民如有疾，见客似无官。疲民得贾父，僻壤戴苏天。群情有欲愬，百口难具宣。君来五阅月，熟察民颠连。严为浙偏垒，淳在严万山。按图览舆地，邑境若斗然。一分布阡陌，九分奠山川。垦亩杂沙砾，斸土见水泉。桑不结趼丝，农不供粥饘。耕凿地力尽，租税民用殚。江南享有国，钱塘余百年。地偏费实浩，额外赋益繁。和买非正绢，茶役皆赢钱。民穷未忍死，上慈政令宽。三年输未足，一榜逋悉蠲。遗黎戴白叟，尚能话兴元。天朝大一统，地域跨八埏。中邦定成赋，远氓均受廛。吁嗟天地仁，岂使雨露偏。君归勿委蛇，禁中需牧颇。原言述民劳，海表同恩波。相彼西人好，东人争奈何。",
            "comment": ""
        },
        {
            "title": "和文山先生",
            "content": "坐对烟煤冷麝脐，一窗风雨懒幽栖。蚕业国破鹃啼血，王谢堂空燕落泥。华表有时归老鹤，桃都何处听天鸡。十年往事俱尘土，莫上扬州唱竹西。",
            "comment": ""
        },
        {
            "title": "归途再得八句并寄",
            "content": "石田归去醉时歌，白日飞帆送客过。舞袖低旋兼地狭，出门长啸觉天多。子卿朔漠知存否，武帝秋风奈老何。极目西陵台下路，漳河东去复来么。",
            "comment": ""
        },
        {
            "title": "次山房韵",
            "content": "西狩事非文殆丧，舂陵书出道宁孤。六经有舌存先圣，千古留心付后儒。杲日丽天随处见，逝川行地几时无。斋居珍重赓歌意，即此全吞太极图。",
            "comment": ""
        },
        {
            "title": "上夹谷书隐先生六首",
            "content": "反袂叹麟折，过门伤凤衰。奠楹不复作，世丧礼乐隳。世丧道不丧，文岂不在兹。千载而有人，三代犹可追。吾闻夹谷翁，文献尚有遗。斯世微斯人，皇皇吾安归。",
            "comment": ""
        },
        {
            "title": "寄夹谷书隐",
            "content": "巅崖一落费攀跻，汲绠千寻重挈提。往事雪中鸿印迹，旧恩堂上燕衔泥。钱塘东去江涛远，银汉西流斗柄低。天地秋风黄叶老，年年春在故桃溪。",
            "comment": ""
        },
        {
            "title": "次山房赠阮尉烛诗韵",
            "content": "翩翩佳公子，青丝络白颠。黄绶映春花，来作吏隐仙。鸣琴镇白下，赋剑起通泉。谁分读书烛，良价重蜡鞭。官烛不以照，持此当坐前。釜炊陋贵羽，炬围嗤少年。东壁得余光，夜绩长不眠。好留待他日，列照修史编。",
            "comment": ""
        },
        {
            "title": "和徐榷院唐佐见寄七首",
            "content": "望有玉山果，细实如房蜂。世味羞桃李，弃此盘盎巾。肤顽味更涩，仅能杀三虫。赖以著微绩，始袭炎帝封。不意得君采，致身原相从。",
            "comment": ""
        },
        {
            "title": "沁园春",
            "content": "光岳储精，宇宙呈祥，钟英俊材。想春秋夹谷，前生夫子，婆娑南赡，见在如来。龙角标辰，蟾胎焴丙，好是生朝华宴开。笙歌里，看儿童拜舞，春满行台。 　　重重好事相催。便对把黄封酌寿罍。更愿公殿上，早纡衮绣，愿公堂下，长戏衣莱。昨夜瑶池，亲逢阿母，欲寄蟠桃桃始栽。三千岁，待开花结子，岁岁衔杯。",
            "comment": ""
        },
        {
            "title": "次山房韵古意四首",
            "content": "佳人藐中洲，倚竹翠袖寒。捐玦属蹇修，脉脉一水间。夜半下云旗，逸驾炊可攀。结言水为好，矢报念急难。君有金错刀，我愧白玉盘。终然盐梅心，死不易咸酸。往事化蜩翼，徂生遗鼠肝。永言岁寒心，寤擗长起叹。",
            "comment": ""
        },
        {
            "title": "招隐三首",
            "content": "昔年有约共投簪，回首红尘白发新。物外烟霞逢野逸，山中风雨望佳人。好凭野鹤寻和靖，莫待山灵唤孔宾。迟暮不来松荫落，飞柯恐解折车轮。",
            "comment": ""
        },
        {
            "title": "赠天游子潘知非",
            "content": "浩浩天上水，悠悠天际云。静观万物化，谁使之芸芸。吾道在宇宙，与物同涬溟。牛马谁毁誉，龙蠖自屈伸。浮游寄一世，傥然忘我人。究竟弗可诘，与子俱愚芚。",
            "comment": ""
        },
        {
            "title": "和尉衙落成赠阮梅仙",
            "content": "梅仙贵介出侯门，庭砌犹传有紫荆。黄绶铜章官小试，青溪花县室初成。公衙好作三年计，少府香留百代名。田野近闻多犬吠，夜深刁鼓要分明。",
            "comment": ""
        },
        {
            "title": "饯何君元赴汾阳儒谕",
            "content": "雪月堂前冷掾廳，况如此邑甚於冰。行移太白西边次，去占高青最上层。冷不然官舍烛，俸凉自糴太仓升。诗书莫道同刍狗，尚见宫墙践豆登。",
            "comment": ""
        },
        {
            "title": "八声甘州",
            "content": "恨公来较晚，早归朝、骢马去难留。是朱轮华毂，联珪叠组，家世公侯。今在玉堂深处，借重护偏州。好把青毡拂，奕世勋猷。明日东津归路，正梅花霜暧，春上枝头。看连旗列鼓，送客下江楼。对云山、千年不老，向楼前、阅尽几行舟。留名在，严陵滩下，日夜东流。",
            "comment": ""
        },
        {
            "title": "和勉斋侄二首",
            "content": "谩学狂吟试笔毡，惭无风度似僧虔。五车不作黄金屋，方寸犹存白玉田。万事混茫随梦境，一关玄牝透真筌。北窗人在羲皇上，占得清风一榻眠。",
            "comment": ""
        },
        {
            "title": "贺新郎",
            "content": "更静钟初定。卷珠帘、人人独立，怨怀难忍。欲拨金猊添沉水，病力厌厌不任。任蝶粉、蜂黄消尽。亭北海棠还开否，纵金钗、犹在成长恨。花似我，瘦应甚。凄凉无寐闲衾枕。看夜深、紫垣华盖，低摇杠柄。重拂罗裳蹙金线，尘满双鸳花胜。孤负我、花期春令。不怕镜中羞华发，怕镜中、舞断孤鸾影。天尽处，悠悠兴。",
            "comment": ""
        },
        {
            "title": "赠天台陈道人",
            "content": "山中老希夷，长抱白云睡。睡觉呼蹇驴，悠然出山去。道上忽相逢，为问天下事。长笑不复言，不言有深意。苍生在巅崖，感此泪如雨。",
            "comment": ""
        },
        {
            "title": "雪楼程御史次方山房韵见寄用韵答赋三首",
            "content": "思君隔山陂，矢心誓白水。夔蚿各自怜，人生贵适意。马头黄金羁，不易牛背睡。白发难再玄，百子空自许。南山或可移，愚公有孙子。堪舆浩无穷，俯仰一寤寐。",
            "comment": ""
        },
        {
            "title": "和方山房韵寄李郎中",
            "content": "世路悠悠水不萍，相看谁与眼长青。千年彝鼎观动业，一代图球见典型。谩道石能生白璧，自知竹已化青宁。绝怜驿路梅花句，肯落空江杜若汀。",
            "comment": ""
        },
        {
            "title": "再和张秋山杭州孤山二首",
            "content": "歌舞钱塘厌说兵，悠悠往事竟何成。钱鏐铁箭千年在，伍子鸱夷一死轻。湖上园亭春代谢，江头潮汐月亏盈。相逢白首休相问，见说宫门草树平。",
            "comment": ""
        },
        {
            "title": "贺徐提管可大得子",
            "content": "四十生儿得宁馨，试教啼看是真英。五文凤自云间落，一角麟从天上生。积善家应长孙子，读书种定作公卿。他年大耋还推子，谩道同年我是兄。",
            "comment": ""
        },
        {
            "title": "和郦佥事见寄韵",
            "content": "半世虚名我误儒，樊中短翅倦南图。英尘世千少年改，白发心期四海无。绩纺妇慵麻褐短，耕锄儿懦豆田芜。老来万事心灰尽，只原君王赐镜湖。",
            "comment": ""
        },
        {
            "title": "和何逢原寄韵",
            "content": "世界归大壑，人事如奔淙。浮生萃草木，万变成飘风。触蛮两蜗国，王侯一蚁对。下观黔首愚，咄嗟书虚空。怒攘亦蠢蠢，群飞何梦梦。失手弄刀剑，转眼生兵戎。万骑彀弓矢，千夫驾临冲。原野肆尸血，道路哀离鸿。帅师有丈人，在师得师中。不辜多全活，不与群丑同。师克未为绩，不杀真肤公。乾坤一胞与，感此重戚容。涿鹿始争战，千古开武功。春秋书战伐，三复为涰忡。南风鼓虞氏，吾谁与王通。击磬斯已矣，荷蒉犹可宗。无用愧社栎，浪出羞涧松。君谓叔孙智，人笑郦生庸。未能半分补，政堕一动凶。归来友石友，相对仲与翁。抱神慎守一，吾欲师崆峒。",
            "comment": ""
        },
        {
            "title": "和虑可庵悲秋十首",
            "content": "秋风来木末，忽忽吹晚晴。木落雁南归，呖呖多悲声。少壮老复至，岁月方遄奔。我欲歌秋风，愁听箫鼓鸣。",
            "comment": ""
        },
        {
            "title": "和何宁谷韵",
            "content": "一曲樽前浩浩歌，流年容易隙驹过。眼前白发故人少，郭外表枫古冢多。流水不弹嗟老矣，雍门欲听奈愁何。回头城阙应非昔，还记千年老鹤么。",
            "comment": ""
        },
        {
            "title": "挽劲轩郑府理",
            "content": "东林冠盖旧耆英，百尺丰碑志墓茔。经济志高官职小，睦姻义重货财轻。永平仓下遗红粟，仁寿堂前有紫荆。夜半山舟谁负去，盖棺犹是昔簪缨。",
            "comment": ""
        },
        {
            "title": "三用韵",
            "content": "贫女伤莫年，有泪不可挹。秦川五色锦，半世劳独织。织花空过眼，新故总尘迹。抚机悲岁年，颜貌非故夕。妾心比锦丝，丝长恨无极。绣衾双鸳鸯，抱此欲谁过。活桑叹黄陨，尚肯赋梅实。悠悠世上儿，何处堪食息。",
            "comment": ""
        },
        {
            "title": "赠方星翁",
            "content": "忆别二十年，再见惊莽渺。黔发上星霜，红颜化枯槁。隔世或相逢，往事漫不考。季子舌尚存，长卿心未老。妙算出星躔，穷搜入冥窅。病质愧衰迟，高论惊绝倒。天地两地情，大化长浩浩。逝者如川流，朝露溘春草。行行重行行，贞名以为宝。",
            "comment": ""
        },
        {
            "title": "水龙吟",
            "content": "分知白首天寒，千林摇落寻真隐。天工付与，冰肌雪骨，暗香寒凝。自许负心，肯教色界，软红尘近。怅绿衣舞断，参横梦觉，依稀旧家犹认。不为角声落，向花前、为伊悲恨。玉堂茅舍，风流随处，年年孤另。不是人间，肝肠铁石，相逢休问。算知心、只许东风，漏泄一分春信。",
            "comment": ""
        },
        {
            "title": "西江月",
            "content": "犹记春风庭院，柳阴深锁帘帷。东君去後雨丝丝。空认紫骝嘶处。梦断箫台无据，十年往事休追。忽然拈起旧来书。依旧长亭双泪。",
            "comment": ""
        },
        {
            "title": "浣溪沙",
            "content": "细柳连营绿荫重。暖风旗影扬蛇龙。昼闲吟思入千峰。紫绶金牌人绿发，绣鞯丝辔马青骢。会将三箭取侯封。",
            "comment": ""
        },
        {
            "title": "赠何觉山",
            "content": "昔有二道士，学道隐此山。一觉径超诣，脱屣遗人寰。石影未灭没，半出林峦间。空山以名存，高踪那能攀。下有可人翁，老去双鬓斑。天涯蹇行足，日暮倦鸟还。神交藐千古，试为问丸丹。",
            "comment": ""
        },
        {
            "title": "和徐榷院唐佐见寄七首",
            "content": "白云古树杪，下有山人家。与君曾读易，探索入圣涯，盘桓坐白石，汲泉烧鼎茶。至今山中儿，羡我两客嘉。客去不复来，屋上凝朝霞。有时抚孤琴，猿鹤听无哗。何当赋招隐，共驾青牛车。",
            "comment": ""
        },
        {
            "title": "和雪",
            "content": "天上琼楼一夜开，云林先约意徘徊。灵河剪水急飞落，色界凭风缓下来。霓舞未阑离月殿，蛾妆初试度阳台。自矜颜色难为偶，嫁得梅花却占魁。",
            "comment": ""
        },
        {
            "title": "次山房韵古意四首",
            "content": "牵牛饮天河，河水清可挹。天孙抚机杼，终日不成织。相望空寤言，无人谅心迹。人生窘良会，百年倏朝夕。朝夕不可期，来世固罔极。无金铸钟子，鼓瑟逝安适。帝子伫不来，采芳翳庭实。悠悠万古心，挽仰三叹息。",
            "comment": ""
        },
        {
            "title": "送李县尹",
            "content": "河阳桃李是谁栽，怕说春归叠鼓催。正好鸣琴看锦水，俄惊飞诰下金台。一堤烟柳离亭路，两岸风花送客杯。百里桑麻正生意，为言来者好栽培。",
            "comment": ""
        },
        {
            "title": "寄王提举",
            "content": "地到偏方苦雪霜，苍生寒谷望春阳。一麾使节来天上，万口行碑在路傍。里役庄成民弛担，关征法简旅行粮。只今骑鹤扬州去，剩得新诗富锦囊。",
            "comment": ""
        },
        {
            "title": "灯夕乐舞",
            "content": "天碧星河欲下来，东风吹月上楼台。玉梅雪柳千家闹，火树银花十里开。紫凤笙繁声曼衍，黄龙舞缦影徘徊。香车匝地红尘软，莫遣铜壶漏箭催。",
            "comment": ""
        },
        {
            "title": "赠董君竹梧亭",
            "content": "买得园亭乐赋归，一庭碧映参差。自怜封户培新笋，更喜添孙养嫩枝。翠柚倚看云影乱，银床坐对月阴移。沉香栏北花如故，富贵无心懒赋诗。",
            "comment": ""
        },
        {
            "title": "寄淳安括田省贾都事",
            "content": "括田驰檄遍封提，分得清官照锦衣。百里春风生几案，千村甘雨自锄犁。江南地狭人民夥，燕北天遥日月低。归觐九重如雇问，尚歌云汉劳遗黎。",
            "comment": ""
        },
        {
            "title": "和宋英叟先茔建亭作",
            "content": "谁表新阡瞰石关，要将孝义轨人寰。千年永宅归元亮，百尺丰碑葬鲁山。旌旐尚存青槚外，亭台半在白云间。儿孙自是骅骝种，早入君王十二闲。",
            "comment": ""
        },
        {
            "title": "赠方云卿地理",
            "content": "金仙顶门一只眼，五眼通神识无限。云卿留得眼一只，眼力最高人不识。眼里青囊一卷经，照破山川无遁形。口谈祸福句句验，人谓先生真鬼灵。自言好眼与人别，当年点得白龟睛上血。龟存双眼我双眼，两眼精明光电掣。有时采珠撼龙宫，有时捋须探虎穴。独眼独眼真地仙，一角灵犀妙莫传。谁知一眼化千眼，笑杀时师空眼穿。",
            "comment": ""
        },
        {
            "title": "赠冯樵隐琴棋",
            "content": "纹楸漫灭爨桐焦，赢得无何醉浊醪。别墅功随淮上水，广陵人化里中蒿。知音那似无弦好，当局何如不著高。寻取旧樵归隐处，坐看尘世戏儿曹。",
            "comment": ""
        },
        {
            "title": "最高楼",
            "content": "南山老，还记少陵诗。七十古来稀。清池拥出红蕖坠，西风吹上碧梧枝。趁今朝，斟寿酒，记生时。也不羡、鲲鹏飞击水。也不羡、蛟龙行得雨。人世事，总危机。扶床正好看孙戏，舞衫不要笑儿痴。更埙篪，三老子，鬓如丝。",
            "comment": ""
        },
        {
            "title": "挽太学正节先生徐应镳",
            "content": "国破君亡一死宜，绝怜儿女死如饴。龙池久负娲皇誓，蛙坎空遗烈士悲。洗骨不污唐门馆，沥心无愧赵孤儿。北行多少生还客，休向梯云读墓碑。",
            "comment": ""
        },
        {
            "title": "和王德甫见寿二律",
            "content": "百年閒梦寄山窝，世态人情任唯阿。竹里贞心经岁老，梅开白眼看人多。身从野叟分樵牧，莫遣山灵扫桂萝。黄阁朱崖身外事，一蓑牛背夕阳歌。",
            "comment": ""
        },
        {
            "title": "和虑可庵悲秋十首",
            "content": "秋风来高楼，楼上栋云飞。登楼杳西望，阴阻天云垂。天阔渺无极，游子去不归。不归在何许，意采南山芝。",
            "comment": ""
        },
        {
            "title": "何逢原寄和章再和前韵",
            "content": "日暮归来弹铗歌，诗筒何处又相过。人生百岁乐时少，春色三分尘土多。愧乏丹砂修浑沌，且拚樽酒醉梦无。莫向延秋门上叫，门楼无数白头鸟。",
            "comment": ""
        },
        {
            "title": "邑水南夜归即景",
            "content": "郊原踏遍拾芳蘅，归听城头打二更。野渡无人舟早宿，山蹊有月马迟行。人家灯落半江影，僧寺钟来隔岸声。世路百年双屐底，青山不老白头生。",
            "comment": ""
        },
        {
            "title": "赤壁梦鹤",
            "content": "辽海千年约未寒，一樽还酹大江干。夜深睡熟忘身世，天阔归迟化羽翰。满界红尘飞不下，半船明月笑相看。起来开户无人迹，数尽枝乌吊老瞒。",
            "comment": ""
        },
        {
            "title": "上崔中丞古意二首",
            "content": "明月堕我檐，白云生我屋。明发起振衣，出户聊踯躅。青冥下輶轩，皇华照幽谷。乾坤散清气，固不在恶木。",
            "comment": ""
        },
        {
            "title": "和勉斋侄二首",
            "content": "有鸟千年不归，归来沧海劫尘飞。白杨北郭行人少，青草中原战马肥。喑噫阴阳成物累，浮游天地寄身微。老来尽弃人间事，犹占江头白鹭矶。",
            "comment": ""
        },
        {
            "title": "蛟龙歌",
            "content": "生物具角齿，每每与物抗。蹈阱虎以刚，触籓羊以壮。世间怪物有蛟龙，三百六十虫之长。神灵出嘘吸，变化互来往。布抓层云兴，鼓鬐欻电放。无欲不受刘累驯，假形岂被叶公诳。时飞则潜则潜，所以随时知得丧。莫道鱼暇性不灵，相依喣沫岂敢嗔。江濆鳣鲸久失水，闻此鼓舞咸相亲。世无刑醢受，时非法纲秦。然匪藉余荫，安能逃世人。亡象齿与革，亡猩血与脣。有身即有患，谁能无其身。安得此身化为云，随龙上下云无心。",
            "comment": ""
        },
        {
            "title": "次山房韵",
            "content": "天教龙马现河图，尽把先天授伏羲。三极都从九里出，六爻只向一中推。易如可乾坤熄，神本无方昼夜知。三圣有忧辞已赘，寥寥千载复何时。",
            "comment": ""
        },
        {
            "title": "钱于高士",
            "content": "狙公穷四三，羸马疲钩百。归来南山南，扫门谢俗客。有客扣我扃，猿鹤惊褫魄。行行杖青藜，吹烟照琴册。双頄凝丹霞，秋水入瞳碧。极谈造玄玄，对坐忘岸帻。山巅有老杞，枯槁无液泽。夜半出精怪，尚或闻犬咋。只今吾丧我，谁能逐辙迹。一笑客出门，山空霜月白。",
            "comment": ""
        },
        {
            "title": "和抱瓮冯提学二首",
            "content": "吁嗟世事落黄间，倦矣人间行路难。流水随钟子乐老，仙舟徒羡李膺观。从来豪杰为时出，到底功名耐久看。大厦将成要梁栋，雪深方见玉龙寒。",
            "comment": ""
        },
        {
            "title": "八声甘州",
            "content": "自辽东鹤去，算何人、插得翅能飞。笑平生错铸，儒冠误识，者也焉之。谩道寒蚕冰底，瓮茧解成丝。何许丝千丈，补得龙衣。镜里不堪勋业，纵梦中八翼，不到天墀。看墦间富贵，妻妾笑施施。对青山、千年不老，但梅花、头白伴人衰。严陵路，年年潮水，不上渔矶。",
            "comment": ""
        },
        {
            "title": "和王石涧儒免韵",
            "content": "鸮林何处听遗音，三叹斯文试共论。梁木梦非千圣往，瓜丘烟断六经存。悠悠沧海东流远，耿耿中天北极尊。吾道未亡邹鲁在，肯教失脚落他门。",
            "comment": ""
        },
        {
            "title": "吊岳文二公二首",
            "content": "拟吊英雄酒一觞，二公什胆一冰霜。金人未殄将军死，宋事无成国土亡。湖上黄埃寒柏惨，沙场青血夜燐光。生刍一束新亭泪，千古兴亡说未央。",
            "comment": ""
        },
        {
            "title": "赠梅谷高士",
            "content": "去年无方老瞿昙，授我云门一劄禅。今年羽衣梅谷仙，丹法葛翁口谈玄。无方是兄仲梅谷，误堕凡胎投母腹。岂非江郎三石人，两石飞来化双玉。君今一字透锋机，札断三关鬼莫窥。掇取玄珠入蓬阙，自携灵母养婴儿。寒山梨枣霜中熟，碧莲池边结茅屋。蛾眉白发两潇疎，夜抱寒蟾成独宿。相逢丹鼎问金砂，笑灌玉泉餐紫霞。昆仑瑶树渺何许，辽海白鹤还归家。归去无方问何其，为说此行奇更奇。",
            "comment": ""
        },
        {
            "title": "感怀追和前韵",
            "content": "寒冰不附炭，圆枘岂纳方。心同媒易合，分隔意难当。膏火不昼耀，夕暮长煌煌。松柏无春华，霜雪自苍苍。万物何定极，百切终混茫。瞻彼巢林隼，胡为水中央。夜梦衣云锦，乘虬朝帝旁。钧天听未了，玄运不可常。百年少壮心，时醉歌并凉。层城闭青蛾，无处觅玄霜。亡羊两得失，奚择谷与臧。齿舌谁堕在，岂计彼软刚。千年青铜镜，宁为垢损光。",
            "comment": ""
        },
        {
            "title": "观禽鸟哺雏有感赋诗三首示诸子侄",
            "content": "考叔分羹我独无，不如鸣鹤自相孚。世途跋涉牛先喘，仕路驰驱马已瘏。弗逮子舆三釜养，空余颜氏一箪癯。蓼莪诗废遗躯在，愧死林中孝义乌。",
            "comment": ""
        },
        {
            "title": "闻琴一首",
            "content": "自呼浊酒赋江蓠，一曲朱绳万感随。沙漠美人青冢恨，关河壮士北邙噫。无人流水音谁赏，老我雍门听转悲。夜半月明天籁寂，飞乌犹自绕南枝。",
            "comment": ""
        },
        {
            "title": "和张按察秋山二首·赋孤山",
            "content": "钱塘日夜水东流，回首孤山绿尚稠。千载老仙随鹤去，百年此地少人游。相逢柳色还青眼，说着梅花总白头。身后閒名推不去，当年误识薛杭州。",
            "comment": ""
        },
        {
            "title": "沁园春",
            "content": "孔盖霓旌，月佩云裳，人间女仙。问韶光九十，何如今待，明朝最处，好是明年。戏舞称觞，一堂家庆，眼见儿孙曾又玄。奇绝处，看菱花白发，不改朱颜。当年。手种红莲。笑几度桑田沧海乾。想蟾胎炼就，紫皇灵药，龙髯飞坠，玉女云軿。青鸟重来，红霞俨在，一曲云和犹未闲。羞尘世，把蛾眉蝉鬓，空为谁妍。",
            "comment": ""
        },
        {
            "title": "王石涧赋小有洞天之诗邵青鸡和之辄次韵奉谢",
            "content": "自怜恶石狠难鞭，归去渔樵结老缘。野鹤分无轩上禄，醯鸡粗足翁中天。病来摩诘非真佛，睡去希夷已半仙。僻好自耽如嗜酒，醉乡休与醒人传。",
            "comment": ""
        },
        {
            "title": "大江东去/念奴娇",
            "content": "半生习气，被风霜、销尽头颅如许。七十年来都铸错，回首邯郸何处。杜曲桑麻，柴桑松菊，归计成迟暮。一樽自寿，不妨沉醉狂舞。休问沧海桑田，看朱颜白发，转次全故。乌兔相催天也老，千古英雄坏土。汾水悲歌，雍江苦调，堕泪真儿女。兴亡一梦，大江依旧东注。",
            "comment": ""
        },
        {
            "title": "送入都佥事",
            "content": "天教持斧下钱塘，来为苍生涤痏疮。胸次对天悬日月，笔端随地转冰霜。云山有分高名在，江水无情清议长。临别折梅嫌太俗，斲将冰雪荐琼觞。",
            "comment": ""
        },
        {
            "title": "次山房韵古意四首",
            "content": "夜舟不藏壑，川流无回波。百年逐忧乐，昼夜相戛摩。逝者不复来，皓首成蹉跎。谁欤伤凤衰，毋乃楚狂歌。兹世固难免，纵有朝与鮀。猗兰曲易弹，只恐听者讹。折杨杂黄荂，每与俚耳和。感此歌晨风，忘我将如何。",
            "comment": ""
        },
        {
            "title": "洞仙歌",
            "content": "天涯何处，望苍江渺渺。纵算解飞人不到。笑双丸乌兔，两鬓霜蓬，聊尔耳，那是人间三岛。黄梁初梦觉，起看孤云，还自长歌自长啸。不记桃源何地，橘渚何年，生涯事、惟有炉烟茶灶。问先生谁友，有白石青松，共成三老。",
            "comment": ""
        },
        {
            "title": "三用韵",
            "content": "何年铸铜柱，请为问伏波。蓟子去不远，金狄谁再摩。世变落莽渺，吾意成蹉跎。盗跖饫肝脍，孔圣厄弦歌，祸福吾欲问，当世无史鮀。问天天匪高，只恐民听讹。形骸天委质，性命天委和。吾固闻诸天，如何复如何。",
            "comment": ""
        },
        {
            "title": "和南山弟虎图行",
            "content": "高堂突兀生崇冈，於菟眼电牙磨霜。古言市虎人不信，谁信挟一来座傍。众犬僵仆儿辈走，猛士腰弩成蹶张。老翁卒见亦惊怪，便欲骑取参西皇。乾坤戾气产尤物，谁为驱雷入神笔。古树萧萧风刁刁，阴崖幽幽云墨墨。横行屭贔不畏人，弄子庭除成穴窟。蓝田饮羽惊夜行，今乃捋须当白日。画图画虎心自知，触目或疑犹喘息。世间多少涪村民，毛扑完心已泉易。",
            "comment": ""
        },
        {
            "title": "和夹谷书隐先生寄题蛟峰石峡书院三十韵",
            "content": "堪舆运玄化，万物品彙分。狉狉鹿豕群，中吸五色麟。圣哲不出世，郊囿可能驯。粤从光岳分，鸿灵咸纠纷。征役石渐渐，战伐车辚辚。诗亡春秋作，三叹悲圣人。西狩折其足，反袂那能闻。而况千载下，遗轶已绝尘。木铎响不振，安能此身亲。冥冥晦暮夜，高燎谁炀晨。纵横纷季子，法律渗商君。吾道成说辐，君子叹伐轮。时无郢人鼻，谁运匠石斤。世丧道未丧，气盛化自神。无道固耻谷，有道亦耻贫。蛟翁世耆俊，皇华重诹询。次公早识面，次第以礼宾。迺闻抗高谊，木石将终身。云间有山峡，劫火不得焚。石间有书室，雪迹犹未陈。当路风诗书，出此屋壁文。青青集衿风，勖尔小子勤。斯道未坠地，百世知所因。苞苞集周鸨，白茅尚包麇。终期人皋稷，相与帝华动。中立天地极，再还风俗淳。原言放巢许，使得老辕申。吾为混沌氏，抑为葛天民。俯仰概今古，悠悠秋复春。夜半舟壑移，故者谁其新。",
            "comment": ""
        },
        {
            "title": "小有山中即事",
            "content": "閒随鹤影步山蹊，摘草归来养竹鸡。水带平沙流涧浅，云将落照压山低。覆阶乱叶凭风扫，护径业筠借鹭栖。万物不言皆自得，此心触处见端倪。",
            "comment": ""
        },
        {
            "title": "再用前韵和诸公",
            "content": "白发星星纱帽乌，怕随年少过西湖。清明上冢行人少，寒食开少宫使无。半世行藏随杖屦，百年悲乐寄樽壶。归来第五桥边路，半残少阳噪毕逋。",
            "comment": ""
        },
        {
            "title": "送平石侄孙还杭",
            "content": "东风吹雨湿平芜，三叠阳关醉唾壶。往事尽随尘世界，新来只怪老头颅。百年祖父留汤沐，千里儿孙有饭盂。目断长亭休折柳，斜阳山外是西湖。",
            "comment": ""
        },
        {
            "title": "蓦山溪",
            "content": "蓬蓬窣窣，睡梦惊回早。谁为散天花，遍人间，夜深分晓。虚空幻出，富贵照乾坤，琼万顷，玉千株，莫道壶天杳。平明三尺，不拣江南道。只怕不坚牢，被天工、小儿翻倒。凝冰泮水，世态总无凭，明日事，昨朝人，谁丑还谁好。",
            "comment": ""
        },
        {
            "title": "蓦山溪",
            "content": "春工未觉，何处琼英早。夜半翦银河，到人间、楼台初晓。霏霏脉脉，不是不多情，金帐暖，玉堂深，却怪音尘杳。天公谪下，暂落红尘道。颜色自还怜，怕轻狂、随风颠倒。冰心谁诉，但吹入梅花，明月地，白云阶，相照天寒好。",
            "comment": ""
        },
        {
            "title": "挽宁谷居士何公三首",
            "content": "鼠绕枯藤啮未休，得如此老死何求。翁逾八十媪黄发，孙见曾玄儿白头。身世幅巾归趼室，岁时孟饭洒狐丘。百年心事无人识，分付黄花满地秋。",
            "comment": ""
        },
        {
            "title": "传言玉女",
            "content": "阿母今朝，飞下琼楼金阙。先教玉女，为传言细说。蟠桃手种，尚记此春时节。三千春後，开花初结。宴罢瑶池，洗娥眉、已半雪。九旬偷度，笑韶光一映。仙翁日月，算与人间全别。从今一岁，年年三月。",
            "comment": ""
        },
        {
            "title": "送野塘王经历三十韵",
            "content": "切变浩无极，俯仰长吁嘻。人情恩与雠，相值每不期。邯郸至受兵，何与鲁酒醨。弄丸本我心，乃解两家围。怀古意未竟，伤今有余悲。世无武城宰，偃室有谁归。世无吴兴令，牛屋奚敢辞。不虞涉吾地，叫嚣且突隳。樽俎化桎梏，宾主生戎夷。范睢几拉骼，蔡泽成成颐。自怜还自笑，此物至奚宜。犁牛受鞭絷，文貍附阱机。此岂物有罪，罪在角与皮。安之若有命，虽死无悔追。俄闻天际星，一夕躔次移。光芒照人间，是为使者车。翩然下青冥，持斧衣绣衣。文章星斗烂，号令雷霆威。幕府遴高选，分遣羽檄飞。君来山水县，草木生光辉。洗手奉三尺，不肯枉毫釐。登山缚虎兕，入水擒蛟螭。斯民久疮痏，妪喣以每慈。遂使斯道福，溥及山泽癯。盘水无先容，倾盖无素知。南北风马牛，何以极至斯。生物不言功，固匪天地私。寸草犹有心，那得报春晖。临行持杯水，劝君重踌躇。为我更持献，端谢夹谷师。",
            "comment": ""
        },
        {
            "title": "和毅斋喜雪",
            "content": "阿滕试手下祥霙，散入郊原一尺盈。春近园林先富贵，夜深天地更分明。懒随柳絮夸安石，浪入梅花妒广平。明日诗坛期白战，莫将点墨污瑶玉。",
            "comment": ""
        },
        {
            "title": "洞仙歌",
            "content": "青衫白发，独倚江楼小。待欲题诗压崔颢。慨凤台今在否，白鹭沙洲，芳草外、剩得闲身江表。醉来疑梦里，梦入梅花，歌彻青衣听清窈。起着飞鸿没尽，白鸟玄驹，谁能数、曹瞒袁绍。待明年、七十问何如，笑只是今朝，浣花堂老。",
            "comment": ""
        },
        {
            "title": "远游丞樵隐王德甫寄诗辄和二章以谢",
            "content": "白日过驹隙，玄发成衰翁。升天无八翼，苦志怀晨风。晨风不可个，下界尘冥蒙。去去藐八极，安能离彀中。为马或为牛，吾将安适从。",
            "comment": ""
        },
        {
            "title": "观禽鸟哺雏有感赋诗三首示诸子侄",
            "content": "父母人心物岂无，静观禽鸟见中孚。自来择木心劳瘁，到得成巢口卒瘏。囝翅渐长郎罢短，人间恩义尚如此，几个林中反哺鸟。",
            "comment": ""
        },
        {
            "title": "蝶恋花",
            "content": "风信花残吹柳絮。柳外池塘，乳燕时飞度。漠漠轻云山约住。半村烟树鸠呼雨。竹院深深深几许。深处人闲，谁识闲中趣。弹彻瑶琴移玉柱。苍苔满地花阴午。",
            "comment": ""
        },
        {
            "title": "和王德甫见寿二律",
            "content": "灶堕丹飞昔未仙，重来人世了前缘。自怜白发随孤影，空抚青萍忆少年。黄菊秋余花尚耐，玄梨霜后果初圆。问君何以为翁寿，但育黄庭内外篇。",
            "comment": ""
        },
        {
            "title": "山窝适兴",
            "content": "剩得閒身镇自怜，更怜閒占此山泉。满阶碧草客稀到，半榻白云人对眠。窗影枝摇知雀踏，壁痕苔湿认蜗涎。日长静看辛夷树，落尽閒花忘宿缘。",
            "comment": ""
        },
        {
            "title": "赠尹巽斋易数",
            "content": "万有滋荄隐混蒙，谁开玄竅洩神工。易经四圣羲周孔，数贯三天先后中。执筴不须谈管辂，太玄休复问扬雄。只今风起从何入，知得风来是巽翁。",
            "comment": ""
        },
        {
            "title": "上夹谷书隐先生六首",
            "content": "锦峰有使星，光芒夜烛天。闻道绣衣来，上应此星躔。儿童争迎拜，不敢持一钱。一钱不足云，爱心重留连。辄持一盂水，滴滴钓台前。",
            "comment": ""
        },
        {
            "title": "和宋英叟二首",
            "content": "圯上编书未出奇，有来相问重相规。桑蓬自笑平生志，泡露谁能万世基。閒去带鉏编露术，醉来呼酒赋江蓠。青门待得瓜成熟，不似西山老伯夷。",
            "comment": ""
        },
        {
            "title": "和虑可庵悲秋十首",
            "content": "秋风来天河，天河浅且清。天孙抚机杼，终日织不成。自从夫君去，听尽金鸡鸣。妾身倘未死，妾心百炼精。",
            "comment": ""
        },
        {
            "title": "吊维杨玉花",
            "content": "只鹤扬州问故家，一尊后土吊琼花。人间惊破霓裳舞，天上徵回玉女车。死蘖记曾沾雨露，落英誓不污泥沙。后庭玉树今谁主，犹得台城葬丽华。",
            "comment": ""
        },
        {
            "title": "摸鱼儿",
            "content": "把人间、古今勋业，一时都付杯酒。青山行遍人华发，老尽门前青柳。试回首。记晓雨征衫，又过年时候。相逢故旧。浪说南楼北，亭花纵好、能似少年否。还自笑，应是山林厌韭。忘却儿童迎候。兴来谩学长沙舞，要舞更无长袖。眉休皱。欢笑外，风涛世上时时有。共君握手。且尽日尊前，相拌一醉，醉後明朝又。",
            "comment": ""
        },
        {
            "title": "小重山",
            "content": "吹断笙箫春梦寒。倚楼思往事，泪偷弹。别时容易见时难。相看处，惟有玉连环。人在万重山。近来应不似，旧时颜。重门深院柳阴间。曾携手，休去倚危阑。",
            "comment": ""
        },
        {
            "title": "和虑可庵悲秋十首",
            "content": "秋风来万壑，蜴晰吐冰雹。雷吼弹丸飞，四海沍阴浊。谁能弯天弧，与我一矢落。奈何山岳移，回头已非昨。",
            "comment": ""
        },
        {
            "title": "雪楼程御史次方山房韵见寄用韵答赋三首",
            "content": "青楼有蛾眉，翳袖渺独处。日暮赋摽梅，愧我求彼士。谁家操孤鸾，感此中夜起。明河落天西，玉绳低欲轾。结言藉媒劳，恩重报到无。明珠在羅襦，谁能谅心事。",
            "comment": ""
        },
        {
            "title": "偶成",
            "content": "沉水烟销宝鸭香，山窝人在水云乡。鱼非惠子同鱼乐，蝶化庄周并蝶忘。心了固知身是寄，物齐宁与道相妨。清明即是神仙界，不用丹炉炼玉霜。",
            "comment": ""
        },
        {
            "title": "寄和竹所叔摄慈溪税官二首",
            "content": "半夜愚翁挟北山，头衔休系旧时官。风云失手剑光冷，霜雪满头衣带宽。归去荒园三径菊，相期晏岁九皋兰。年年江上风涛恶，不上严陵七里滩。",
            "comment": ""
        },
        {
            "title": "丁亥清明和昭德侄孙韵",
            "content": "风吹苦栋结经寒，乾石青精屋半间。泼火雨收春树绿，踏青人出画帘閒。红颜白发悲欢事，旧日新年梦觉关。满地落花啼鸟急，天涯游子几时还。",
            "comment": ""
        },
        {
            "title": "赠星学叶冰壶",
            "content": "祝融掷火驱六龙，火轮吐焰烧长空。彤云挂树凝翠歇，九根灼烂红炉中。黑菟喘啸风不起，紫蛟嗔卧潜幽宫。燕然山高倚绝壁，下有凌阴厚千尺。阿谁琢雪开琼花，貯向玉壶寒照骨。层冰底下浴蚕虫，口吐趼丝成五色。冰姿入火热不焦，那识人间烁金石。苍生病暍死道途，左拥右扇唤不甦。原化冰蚕作冰趼，上天下地成冰壶。",
            "comment": ""
        },
        {
            "title": "寄方龙溪",
            "content": "欲扣玄关访偓佺，人间无路铁鞋穿。郎邪旧约惊千载，嵩岳新来下二仙。肯把丹砂分药鼎，便将白玉种芝田。瓣香欲谢双岩过，却道龙溪合受拳。",
            "comment": ""
        },
        {
            "title": "远游丞樵隐王德甫寄诗辄和二章以谢",
            "content": "宿昔梦见君。晨起得诗册。诗中意如何，闵我远行役。上言久别离，下言长寤擗。世无鲁阳戈，谁能回白日。白扫一夜生，为君隐陫侧。",
            "comment": ""
        },
        {
            "title": "观禽鸟哺雏有感赋诗三首示诸子侄",
            "content": "万事空花过眼无，到无言处自心孚。践头苏爨刍何用，垂耳盐车马以瘏。野鹤不须惊客去，山雌一任笑人癯。他年史氏求遗稿，幸免台中道噤乌。",
            "comment": ""
        },
        {
            "title": "和耜岩赞易传来韵",
            "content": "三釜养弗违，五斗腹已餍。归无买山银，聊占白石崦。崦西有斗室，草色青入帘。有时独悲歌，白云低覆檐。心劳发成丝，不敢开镜奁。纯钩未曾试，敢谓铅刀铦。行行行复止，恐为世猜嫌。俯仰宇宙窄，吾姑养吾恬。濯发餐沉瀣，载魄吞玉蟾。世味纷浊浊，食鱼谁溉鬵。君来此山中，相逢一掀髯。议论不苟同，咸酸惟梅盐。探索卦多赜，抉发天地潜。君思方浩浩，我足愧沾沾。未竟先天奥，已报归邮笺。重来诘玄秘，试与君一拈。精神寄四圣，后学未易觇。堪舆物最巨，蝡动物至纤。雷震与负行，水润复火炎。孰匪阴阳用，岂待蓍策占。吾身亦具足，谁能减与添。六画无一辞，三才道已兼。大象不可名，小言徒詹詹。九师易已病，安得恶石砭。况复坐井窞，周旋类鮧鲇。独以嗜成癖，食苦自谓甜。方此愧施孟，敢自比伊濂。雄玄倘犹白，墨突空不黔。阿谁登负丘，赤手捕长蚺。泠然御风至，瞪目不可瞻。大声忽挥绰，皇荂俱口箝。窃意吾道孤，四海谋无佥。安知太皞虚，前奔有飞廉。参同合左契，机迅留无淹。忆昔世道衰，九侯已醢醃。作易为忧患，九卦首履谦。子云卒投阁，拟易空噞噞。君子观遯象，恶在不恶严。心易写不尽，恨无千丈缣。书空只一画，自向笔端粘。君如会此意，此节真鎚钳。君肯来南山，相从效比鹣。",
            "comment": ""
        },
        {
            "title": "声声慢",
            "content": "人间六月。好是王母瑶池，吹下冰雪。一片清凉，仙界蕊宫珠阙。金猊水沉未冷，看瑶阶、九开蓂荚。尚记得，那年时手种，蟠桃千叶。庭下阿儿痴绝。争戏舞、绿袍环玦。笑捧金卮，满砌兰芽初茁。七十古来稀有，且高歌、万事休说。天未老，尚看他、儿辈事业。",
            "comment": ""
        },
        {
            "title": "赠徐教谕爱兰",
            "content": "朝采水中芹，莫采水中茆。采采不盈掬，意不在寸草。雇瞻尔子衿，忧思郁中抱。濯江暴秋阳，岂不是杲杲。杲杲虽丽天，寒荄易枯槁。君来升文堂，钟鼓试击考。轰霆起群蛰，沈淖赖雪澡。以中养不中，宽慈以为宝。惟皇均降衷，三代此直道。迪教敦民彝，端拜谢师造。",
            "comment": ""
        },
        {
            "title": "徐仲修寄诗次韵",
            "content": "一枕邯鄣午梦醒，好风吹信入轩棂。溟抟六月鹏先化，胎孕千年鹤已灵。气囿阴阳元有数，道超天地妙无形。何时共作缑山隐，滴露松萝写易经。",
            "comment": ""
        },
        {
            "title": "哭桥陵",
            "content": "百年弓剑入桥陵，岂料三泉化劫尘。空有鱼灯照荒土，忍将玉轴问遗民。苍梧日落啼丹雀，金粟云深卧石麟。寒食家家上后冢，六宗盂饭属何人。",
            "comment": ""
        }
    ]
}