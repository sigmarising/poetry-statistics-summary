{
    "dynasty": "唐",
    "author": "张祜",
    "poems": [
        {
            "title": "相和歌辞·玉树后庭花",
            "content": "轻车何草草，独唱后庭花。玉座谁为主，徒悲张丽华。",
            "comment": ""
        },
        {
            "title": "相和歌辞·读曲歌五首",
            "content": "窗中独自起，帘外独自行。愁见蜘蛛织，寻思直到明。碓上米不舂，窗中丝罢络。看渠驾去车，定是无四角。不见心相许，徒云脚漫勤。摘荷空摘叶，是底采莲人。窗外山魈立，知渠脚不多。三更机底下，摸着是谁梭。郎去摘黄瓜，郎来收赤枣。郎耕种麻地，今作西舍道。",
            "comment": ""
        },
        {
            "title": "酬武蕴之，乙丑之岁始见华发余自悲遂成继和",
            "content": "贾生年尚少，华发近相侵。不是流光促，因缘别恨深。怜君成苦调，感我独长吟。岂料清秋日，星星共映簪。",
            "comment": ""
        },
        {
            "title": "相和歌辞·襄阳乐",
            "content": "大堤花月夜，长江春水流。东风正上信，春夜特来游。",
            "comment": ""
        },
        {
            "title": "集灵台（二首其二)",
            "content": "虢国夫人承主恩，平明骑马入宫门。却嫌脂粉污颜色，淡扫蛾眉朝至尊。",
            "comment": "：①虢国夫人：杨贵妃三姊的封号。\r\n②平明：天刚亮时。 | ：　　虢国夫人承受皇上的恩宠，天刚亮就骑着马进入宫门。厌恶脂粉弄脏了容颜，轻扫蛾眉，素面就来朝见天子。 | ：　　《集灵台》诗共两首，这是第二首。集灵台在骊山之上，为祀神之所。杨贵妃得宠于唐玄宗，杨氏一门皆受封爵。据《旧唐书·杨贵妃传》记载，其大姐封韩国夫人，三姐封虢国夫人，八姐封秦国夫人，“并承恩泽，出入宫掖，势倾天下”。这首诗描写了玄宗与虢国夫人间不正常的关系及虢国夫人恃宠而骄的气焰。全诗明扬暗抑，似褒实贬，含蓄深刻，讽刺意味明显。"
        },
        {
            "title": "观泗州李常侍打球",
            "content": "日出树烟红，开场画鼓雄。骤骑鞍上月，轻拨镫前风。斗转时乘势，旁捎乍迸空。等来低背手，争得旋分騣。远射门斜入，深排马迥通。遥知三殿下，长恨出征东。",
            "comment": ""
        },
        {
            "title": "润州杨别驾宅送蒋侍御收兵归扬州",
            "content": "冷气清金虎，兵威壮铁冠。扬旌川色暗，吹角水风寒。人对辎輧醉，花垂睥睨残。羡归丞相阁，空望旧门阑。",
            "comment": ""
        },
        {
            "title": "赋得福州白竹扇子（探得轻字）",
            "content": "金泥小扇谩多情，未胜南工巧织成。藤缕雪光缠柄滑，篾铺银薄露花轻。清风坐向罗衫起，明月看从玉手生。犹赖早时君不弃，每怜初作合欢名。",
            "comment": ""
        },
        {
            "title": "江南杂题",
            "content": "积潦池新涨，颓垣址旧高。怒蛙横饱腹，斗雀堕轻毛。碧瘦三棱草，红鲜百叶桃。幽栖日无事，痛饮读离骚。",
            "comment": ""
        },
        {
            "title": "妓席与杜牧之同咏",
            "content": "骰子逡巡裹手拈，无因得见玉纤纤。--杜牧但知报道金钗落，仿佛还应露指尖。--张祜",
            "comment": ""
        },
        {
            "title": "句",
            "content": "万国见清道，一身成白头。此地荣辱盛，岂宜山中人。椿儿绕树春园里，桂子寻花夜月中。一身扶杖二儿随。夏雨莲苞破，秋风桂子凋。杜鹃花发杜鹃叫，乌臼花生乌臼啼。茶风无奈笔，酒秃不胜簪。",
            "comment": ""
        },
        {
            "title": "破阵乐",
            "content": "秋风四面足风沙，塞外征人暂别家。千里不辞行路远，时光早晚到天涯。",
            "comment": ""
        },
        {
            "title": "悲纳铁",
            "content": "长闻为政古诸侯，使佩刀人尽佩牛。谁谓今来正耕垦，却销农器作戈矛。",
            "comment": ""
        },
        {
            "title": "集灵台（二首其一)",
            "content": "日光斜照集灵台，红树花迎晓露开。昨夜上皇新授箓，太真含笑入帘来。",
            "comment": "：①集灵台：即长生殿，在华清宫。\r\n②太真：杨贵妃为女道士时号太真，住内太真宫。 | ：　　日光斜照着集灵台，树上的红花迎着朝露盛开。昨天夜里玄宗皇帝新授了道，太真道徒脸含笑意走到帘中来。 | ：　　《集灵台》诗共两首，这是第一首。集灵台在骊山之上，为祀神之所。这首诗描写了玄宗将儿子寿王的妃子收入宫中的故事，诗中明扬暗抑，有明显的讽刺之意。"
        },
        {
            "title": "钩弋夫人词",
            "content": "惆怅云陵事不回，万金重更筑仙台。莫言天上无消息，犹是夫人作鸟来。",
            "comment": ""
        },
        {
            "title": "闲居",
            "content": "僻巷新苔遍，空庭弱柳垂。井栏防稚子，盆水试鹅儿。喜客加笾食，邀僧长路棋。未能抛世事，除此更何为。",
            "comment": ""
        },
        {
            "title": "鸿沟",
            "content": "龙蛇百战争天下，各制雄心指此沟。宁似九州分国土，地图初割海中流。",
            "comment": ""
        },
        {
            "title": "听岳州徐员外弹琴",
            "content": "玉律潜符一古琴，哲人心见圣人心。尽日南风似遗意，九疑猿鸟满山吟。",
            "comment": ""
        },
        {
            "title": "孟才人叹",
            "content": "偶因歌态咏娇嚬，传唱宫中十二春。却为一声河满子，下泉须吊旧才人。",
            "comment": ""
        },
        {
            "title": "感春申君",
            "content": "薄俗何心议感恩，谄容卑迹赖君门。春申还道三千客，寂寞无人杀李园。",
            "comment": ""
        },
        {
            "title": "酬凌秀才惠枕",
            "content": "八寸黄杨惠不轻，虎头光照簟文清。空心想此缘成梦，拔剑灯前一夜行。",
            "comment": ""
        },
        {
            "title": "樱桃",
            "content": "石榴未拆梅犹小，爱此山花四五株。斜日庭前风袅袅，碧油千片漏红珠。",
            "comment": ""
        },
        {
            "title": "过汾水关",
            "content": "千里南来背日行，关门无事一侯嬴。山根百尺路前去，十夜耳中汾水声。",
            "comment": ""
        },
        {
            "title": "听薛阳陶吹芦管",
            "content": "紫清人下薛阳陶，末曲新笳调更高。无奈一声天外绝，百年已死断肠刀。",
            "comment": ""
        },
        {
            "title": "王家五弦",
            "content": "五条弦出万端情，撚拨间关漫态生。唯羡风流田太守，小金铃子耳边鸣。",
            "comment": ""
        },
        {
            "title": "散花楼",
            "content": "锦江城外锦城头，回望秦川上轸忧。正值血魂来梦里，杜鹃声在散花楼。",
            "comment": ""
        },
        {
            "title": "硫黄",
            "content": "一粒硫黄入贵门，寝堂深处问玄言。时人尽说韦山甫，昨日馀干吊子孙。",
            "comment": ""
        },
        {
            "title": "题御沟",
            "content": "万树垂杨拂御沟，溶溶漾漾绕神州。都缘济物心无阻，从此恩波处处流。",
            "comment": ""
        },
        {
            "title": "戏简朱坛诗",
            "content": "昔人有玉碗，击之千里鸣。今日睹斯文，碗有当时声。",
            "comment": ""
        },
        {
            "title": "送走马使",
            "content": "新样花文配蜀罗，同心双带蹙金蛾。惯将喉舌传军好，马迹铃声遍两河。",
            "comment": ""
        },
        {
            "title": "题画僧二首",
            "content": "骨峭情高彼岸人，一杯长泛海为津。僧仪又入清流品，却恐前生是许询。瘦颈隆肩碧眼生，翰林亲赞虎头能。终年不语看如意，似证禅心入大乘。",
            "comment": ""
        },
        {
            "title": "题朱兵曹山居",
            "content": "朱氏西斋万卷书，水门山阔自高疏。我来穿穴非无意，愿向君家作壁鱼。",
            "comment": ""
        },
        {
            "title": "题酸枣驿前碑",
            "content": "苍苔古涩自雕疏，谁道中郎笔力馀。长爱当时遇王粲，每来碑下不关书。",
            "comment": ""
        },
        {
            "title": "玉环琵琶",
            "content": "宫楼一曲琵琶声，满眼云山是去程。回顾段师非汝意，玉环休把恨分明。",
            "comment": ""
        },
        {
            "title": "容儿钵头",
            "content": "争走金车叱鞅牛，笑声唯是说千秋。两边角子羊门里，犹学容儿弄钵头。",
            "comment": ""
        },
        {
            "title": "江上旅泊呈杜员外",
            "content": "牛渚南来沙岸长，远吟佳句望池阳。野人未必非毛遂，太守还须是孟尝。",
            "comment": ""
        },
        {
            "title": "戏颜郎中猎",
            "content": "忽闻射猎出军城，人著戎衣马带缨。倒把角弓呈一箭，满川狐兔当头行。",
            "comment": ""
        },
        {
            "title": "蔷薇花",
            "content": "晓风抹尽燕支颗，夜雨催成蜀锦机。当昼开时正明媚，故乡疑是买臣归。",
            "comment": ""
        },
        {
            "title": "杨花",
            "content": "散乱随风处处匀，庭前几日雪花新。无端惹著潘郎鬓，惊杀绿窗红粉人。",
            "comment": ""
        },
        {
            "title": "黄蜀葵花",
            "content": "名花八叶嫩黄金，色照书窗透竹林。无奈美人闲把嗅，直疑檀口印中心。",
            "comment": ""
        },
        {
            "title": "题青龙寺",
            "content": "二十年沈沧海间，一游京国也应闲。人人尽到求名处，独向青龙寺看山。",
            "comment": ""
        },
        {
            "title": "过石头城",
            "content": "累累墟墓葬西原，六代同归蔓草根。唯是岁华流尽处，石头城下水千痕。",
            "comment": ""
        },
        {
            "title": "登乐游原",
            "content": "几年诗酒滞江干，水积云重思万端。今日南方惆怅尽，乐游原上见长安。",
            "comment": ""
        },
        {
            "title": "过阴陵",
            "content": "壮士凄惶到山下，行人惆怅上山头。生前此路已迷失，寂寞孤魂何处游。",
            "comment": ""
        },
        {
            "title": "题润州鹤林寺",
            "content": "古寺名僧多异时，道情虚遣俗情悲。千年鹤在市朝变，来去旧山人不知。",
            "comment": ""
        },
        {
            "title": "听简上人吹芦管三首",
            "content": "蜀国僧吹芦一枝，陇西游客泪先垂。至今留得新声在，却为中原人不知。细芦僧管夜沈沈，越鸟巴猿寄恨吟。吹到耳边声尽处，一条丝断碧云心。月落江城树绕鸦，一声芦管是天涯。分明西国人来说，赤佛堂西是汉家。",
            "comment": ""
        },
        {
            "title": "峰顶寺",
            "content": "月明如水山头寺，仰面看天石上行。夜半深廊人语定，一枝松动鹤来声。",
            "comment": ""
        },
        {
            "title": "纵游淮南",
            "content": "十里长街市井连，月明桥上看神仙。人生只合扬州死，禅智山光好墓田。",
            "comment": " | 【注释】　扬州是一座古代名城，自从隋堤的杨柳开始在东风里垂缕飘绵以后，虽经历兵燹，却无法夺去这芍药之乡的繁荣秀丽。历代有多少才华富赡的诗人和艺术家，在这水木清华的城市，度过了他们艺术上的黄金时代，用生花妙笔把这座艺术城市渲染得彩色缤纷，令人神往。有一个时期，扬州在人们的心目中，简直是一所人间乐园。唐代扬州诗坛，不但有杜牧写扬州的许多名章俊句，还有徐凝的《忆扬州》为之增辉。但有谁知道扬州竟还是人生最好的死所！这是诗人张祜纵游淮南之后的“发现”。这首《纵游淮南》以出语惊人造成了强烈的艺术效果。　　“十里长街市井连”，实际上也就是杜牧的“春风十里扬州路”，但不及杜诗之丰神饱满。“月明桥上看神仙”，所谓神仙，唐人惯以代称妓人。所以，这一句实际也与杜牧“二十四桥明月夜，玉人何处教吹箫”意境相仿。总的说来，这两句只是笼统地记述扬州城的所谓绿杨城郭、红袖楼台而已。　　第三句忽发奇想：“人生只合扬州死”，以其设想之奇险而出人意外，读之拍案叫绝，惊叹不已。这句诗是全篇中之警策。这句诗如换一种说法：“扬州好得要死”，直是极平常语，淡而寡味。但这里用死事入诗，且又是作者现身说法，所以造成了极为传神的夸张效果。　　第三句为扬州景物传神，第四句则只是第三句的具体补充。“禅智山光好墓田”，禅智山，当指当日江都县西的蜀冈（一名昆冈）。这里所产的茶，很象四川有名的“蒙顶”茶，所以叫蜀冈。看来也当因禅智寺得名。据《宝祐志》：禅智寺，“旧在江都县北五里，本隋炀帝故宫”。既是炀帝故宫，其山光水色之秀美，自可想见。故宫遗址而作好墓田，全然诗家口吻。细玩诗意，除极赞扬州风物这层意思外，对隋炀帝亦或略带微讽。　　全诗语言晓畅易懂，而写扬州魅力深入骨髓。“人生只合扬州死”，虽仅七字，足为扬州风姿传神。　　（孙艺秋）"
        },
        {
            "title": "东山寺",
            "content": "寒色苍苍老柏风，石苔清滑露光融。半夜四山钟磬尽，水精宫殿月玲珑。",
            "comment": ""
        },
        {
            "title": "经旧游",
            "content": "去年来送行人处，依旧虫声古岸南。斜日照溪云影断，水葓花穗倒空潭。",
            "comment": ""
        },
        {
            "title": "塞上闻笛",
            "content": "一夜梅花笛里飞，冷沙晴槛月光辉。北风吹尽向何处，高入塞云燕雁稀。",
            "comment": ""
        },
        {
            "title": "马嵬归",
            "content": "云愁鸟恨驿坡前，孑孑龙旗指望贤。无复一生重语事，柘黄衫袖掩潸然。",
            "comment": ""
        },
        {
            "title": "边上逢歌者",
            "content": "垂老秋歌出塞庭，遏云相付旧秦青。少年翻掷新声尽，却向人前侧耳听。",
            "comment": ""
        },
        {
            "title": "楚州韦中丞箜篌",
            "content": "千重钩锁撼金铃，万颗真珠泻玉瓶。恰值满堂人欲醉，甲光才触一时醒。",
            "comment": ""
        },
        {
            "title": "李家柘枝",
            "content": "红铅拂脸细腰人，金绣罗衫软著身。长恐舞时残拍尽，却思云雨更无因。",
            "comment": ""
        },
        {
            "title": "王家琵琶",
            "content": "金屑檀槽玉腕明，子弦轻撚为多情。只愁拍尽凉州破，画出风雷是拨声。",
            "comment": ""
        },
        {
            "title": "听歌二首",
            "content": "儿郎漫说转喉轻，须待情来意自生。只是眼前丝竹和，大家声里唱新声。十二年前边塞行，坐中无语叹歌情。不堪昨夜先垂泪，西去阳关第一声。",
            "comment": ""
        },
        {
            "title": "太真香囊子",
            "content": "蹙金妃子小花囊，销耗胸前结旧香。谁为君王重解得，一生遗恨系心肠。",
            "comment": ""
        },
        {
            "title": "马嵬坡",
            "content": "旌旗不整奈君何，南去人稀北去多。尘土已残香粉艳，荔枝犹到马嵬坡。",
            "comment": ""
        },
        {
            "title": "题胜上人山房",
            "content": "清昼房廊山半开，一瓶新汲洒莓苔。古松百尺始生叶，飒飒风声天上来。",
            "comment": ""
        },
        {
            "title": "阿鸨汤",
            "content": "月照宫城红树芳，绿窗灯影在雕梁。金舆未到长生殿，妃子偷寻阿鸨汤。",
            "comment": ""
        },
        {
            "title": "劝饮酒",
            "content": "烧得硫黄漫学仙，未胜长付酒家钱。窦常不吃齐推乐，却在人间八十年。",
            "comment": ""
        },
        {
            "title": "听筝",
            "content": "十指纤纤玉笋红，雁行轻遏翠弦中。分明似说长城苦，水咽云寒一夜风。",
            "comment": ""
        },
        {
            "title": "偶作",
            "content": "遍识青霄路上人，相逢只是语逡巡。可胜饮尽江南酒，岁月犹残李白身。",
            "comment": ""
        },
        {
            "title": "感归",
            "content": "行却江南路几千，归来不把一文钱。乡人笑我穷寒鬼，还似襄阳孟浩然。",
            "comment": ""
        },
        {
            "title": "京城寓怀",
            "content": "三十年持一钓竿，偶随书荐入长安。由来不是求名者，唯待春风看牡丹。",
            "comment": ""
        },
        {
            "title": "夜宿湓浦逢崔升",
            "content": "江流不动月西沈，南北行人万里心。况是相逢雁天夕，星河寥落水云深。",
            "comment": ""
        },
        {
            "title": "宿武牢关",
            "content": "行人候晓久裴徊，不待鸡鸣未得开。堪羡寒溪自无事，潺潺一夜宿关来。",
            "comment": ""
        },
        {
            "title": "秋时送郑侍御",
            "content": "离鸿声怨碧云净，楚瑟调高清晓天。尽日相看俱不语，西风摇落数枝莲。",
            "comment": ""
        },
        {
            "title": "汴上送客",
            "content": "河流西下雁南飞，楚客相逢泪湿衣。张翰思归何太切，扁舟不住又东归。",
            "comment": ""
        },
        {
            "title": "别玉华仙侣",
            "content": "绕舍烟霞为四邻，寒泉白石日相亲。尘机不尽住不得，珍重玉山山上人。",
            "comment": ""
        },
        {
            "title": "邮亭残花",
            "content": "云暗山横日欲斜，邮亭下马对残花。自从身逐征西府，每到花时不在家。",
            "comment": ""
        },
        {
            "title": "偶题",
            "content": "古来名下岂虚为，李白颠狂自称时。唯恨世间无贺老，谪仙长在没人知。",
            "comment": ""
        },
        {
            "title": "读老庄",
            "content": "等闲缉缀闲言语，夸向时人唤作诗。昨日偶拈庄老读，万寻山上一毫厘。",
            "comment": ""
        },
        {
            "title": "听崔莒侍御叶家歌",
            "content": "宛罗重縠起歌筵，活凤生花动碧烟。一声唱断无人和，触破秋云直上天。",
            "comment": ""
        },
        {
            "title": "赠窦家小儿",
            "content": "深绿衣裳小小人，每来听里解相亲。天生合去云霄上，一尺松栽已出尘。",
            "comment": ""
        },
        {
            "title": "华清宫四首",
            "content": "风树离离月稍明，九天龙气在华清。宫门深锁无人觉，半夜云中羯鼓声。天阙沈沈夜未央，碧云仙曲舞霓裳。一声玉笛向空尽，月满骊山宫漏长。红树萧萧阁半开，上皇曾幸此宫来。至今风俗骊山下，村笛犹吹阿滥堆。水绕宫墙处处声，残红长绿露华清。武皇一夕梦不觉，十二玉楼空月明。",
            "comment": ""
        },
        {
            "title": "洛中作",
            "content": "元和天子昔平戎，惆怅金舆尚未通。尽日洛桥闲处看，秋风时节上阳宫。",
            "comment": ""
        },
        {
            "title": "晚秋潼关西门作",
            "content": "日落寒郊烟物清，古槐阴黑少人行。关门西去华山色，秦地东来河水声。",
            "comment": ""
        },
        {
            "title": "题灵彻上人旧房",
            "content": "寂寞空门支道林，满堂诗板旧知音。秋风吹叶古廊下，一半绳床灯影深。",
            "comment": ""
        },
        {
            "title": "悖拏儿舞",
            "content": "春风南内百花时，道唱梁州急遍吹。揭手便拈金碗舞，上皇惊笑悖拏儿。",
            "comment": ""
        },
        {
            "title": "耍娘歌",
            "content": "宜春花夜雪千枝，妃子偷行上密随。便唤耍娘歌一曲，六宫生老是蛾眉。",
            "comment": ""
        },
        {
            "title": "退宫人二首",
            "content": "开元皇帝掌中怜，流落人间二十年。长说承天门上宴，百官楼下拾金钱。歌喉渐退出宫闱，泣话伶官上许归。犹说入时欢圣寿，内人初著五方衣。",
            "comment": ""
        },
        {
            "title": "赠处士",
            "content": "小径上山山甚小，每怜僧院笑僧禅。人间莫道无难事，二十年来已是玄。",
            "comment": ""
        },
        {
            "title": "邠娘羯鼓",
            "content": "新教邠娘羯鼓成，大酺初日最先呈。冬儿指向贞贞说，一曲乾鸣两杖轻。",
            "comment": ""
        },
        {
            "title": "平阴夏日作",
            "content": "西来渐觉细尘红，扰扰舟车路向东。可惜夏天明月夜，土山前面障南风。",
            "comment": ""
        },
        {
            "title": "招徐宗偃画松石",
            "content": "咫尺云山便出尘，我生长日自因循。凭君画取江南胜，留向东斋伴老身。",
            "comment": ""
        },
        {
            "title": "杭州开元寺牡丹",
            "content": "浓艳初开小药栏，人人惆怅出长安。风流却是钱塘寺，不踏红尘见牡丹。",
            "comment": ""
        },
        {
            "title": "读池州杜员外杜秋娘诗",
            "content": "年少多情杜牧之，风流仍作杜秋诗。可知不是长门闭，也得相如第一词。",
            "comment": ""
        },
        {
            "title": "邺中怀古",
            "content": "邺中城下漳河水，日夜东流莫记春。肠断宫中望陵处，不堪台上也无人。",
            "comment": ""
        },
        {
            "title": "丁巳年仲冬月江上作",
            "content": "南来驱马渡江濆，消息前年此月闻。唯是贾生先恸哭，不堪天意重阴云。",
            "comment": ""
        },
        {
            "title": "宁哥来",
            "content": "日映宫城雾半开，太真帘下畏人猜。黄翻绰指向西树，不信宁哥回马来。",
            "comment": ""
        },
        {
            "title": "李谟笛",
            "content": "平时东幸洛阳城，天乐宫中夜彻明。无奈李谟偷曲谱，酒楼吹笛是新声。",
            "comment": ""
        },
        {
            "title": "邠王小管",
            "content": "虢国潜行韩国随，宜春深院映花枝。金舆远幸无人见，偷把邠王小管吹。",
            "comment": ""
        },
        {
            "title": "正月十五夜灯",
            "content": "千门开锁万灯明，正月中旬动帝京。三百内人连袖舞，一时天上著词声。",
            "comment": ""
        },
        {
            "title": "连昌宫",
            "content": "龙虎旌旗雨露飘，玉楼歌断碧山遥。玄宗上马太真去，红树满园香自销。",
            "comment": ""
        },
        {
            "title": "元日仗",
            "content": "文武千官岁仗兵，万方同轨奏升平。上皇一御含元殿，丹凤门开白日明。",
            "comment": ""
        },
        {
            "title": "瓜洲闻晓角",
            "content": "寒耿稀星照碧霄，月楼吹角夜江遥。五更人起烟霜静，一曲残声遍落潮。",
            "comment": ""
        },
        {
            "title": "赠李修源",
            "content": "岳阳新尉晓衙参，却是傍人意未甘。昨夜与君思贾谊，长沙犹在洞庭南。",
            "comment": ""
        },
        {
            "title": "题秀师影堂",
            "content": "阴阴古寺杉松下，记得长明一焰灯。尽日看山人不会，影堂中是别来僧。",
            "comment": ""
        },
        {
            "title": "题弋阳馆",
            "content": "一叶飘然下弋阳，残霞昏日树苍苍。吴溪漫淬干将剑，却是猿声断客肠。",
            "comment": ""
        },
        {
            "title": "题僧影堂",
            "content": "寒叶坠清霜，空帘著烬香。生前既无事，何事更悲伤。",
            "comment": ""
        },
        {
            "title": "首阳竹",
            "content": "首阳山下路，孤竹节长存。为问无心草，如何庇本根。",
            "comment": ""
        },
        {
            "title": "题孟处士宅",
            "content": "高才何必贵，下位不妨贤。孟简虽持节，襄阳属浩然。",
            "comment": ""
        },
        {
            "title": "书愤",
            "content": "三十未封侯，颠狂遍九州。平生镆铘剑，不报小人雠。",
            "comment": ""
        },
        {
            "title": "松江怀古",
            "content": "碧树吴洲远，青山震泽深。无人踪范蠡，烟水暮沈沈。",
            "comment": ""
        },
        {
            "title": "题彭泽卢明府新楼",
            "content": "碧落新楼迥，清池古树闲。先贤尽为宰，空看县南山。",
            "comment": ""
        },
        {
            "title": "将离岳州留献徐员外",
            "content": "高斋长对酒，下客亦沾鱼。不为江南去，还来郡北居。",
            "comment": ""
        },
        {
            "title": "梦江南",
            "content": "行吟洞庭句，不见洞庭人。尽日碧江梦，江南红树春。",
            "comment": ""
        },
        {
            "title": "七里濑渔家",
            "content": "七里垂钓叟，还傍钓台居。莫恨无名姓，严陵不卖鱼。",
            "comment": ""
        },
        {
            "title": "信州水亭",
            "content": "南檐架短廊，沙路白茫茫。尽日不归处，一庭栀子香。",
            "comment": ""
        },
        {
            "title": "夕次竟陵",
            "content": "南风吹五两，日暮竟陵城。肠断巴江月，夜蝉何处声。",
            "comment": ""
        },
        {
            "title": "胡渭州",
            "content": "杨柳千寻色，桃花一苑芳。风吹入帘里，唯有惹衣香。",
            "comment": ""
        },
        {
            "title": "送王昌涉侍御",
            "content": "十里指东平，军前首出征。诸侯青服旧，御史紫衣荣。入陈枭心死，分围虎力生。画时安楚塞，刻日下齐城。号令朝移幕，偷踪夜斫营。云梯曾险上，地道惯深行。举旆招降将，投戈趁败兵。自惭居虏者，当此立功名。",
            "comment": ""
        },
        {
            "title": "投常州从兄中丞",
            "content": "扁舟何所往，言入善人邦。旧爱鹏抟海，今闻虎渡江。士因为政乐，儒为说诗降。素履冰容静，新词玉润枞。金鱼聊解带，画鹢稍移桩。邀妓思逃席，留宾命倒缸。史材谁是伍，经术世无双。广厦当宏构，洪钟并待撞。成龙须讲邴，展骥莫先庞。应念宗中末，秋萤照一窗。",
            "comment": ""
        },
        {
            "title": "题灵隐寺师一上人十韵",
            "content": "八十空门子，深山土木骸。片衣闲自衲，单食老长斋。道性终能遣，人情少不乖。樔枸居上院，薜荔俯层阶。洗钵前临水，窥门外有柴。朗吟挥竹拂，高楫曳芒鞋。迸笋斜穿坞，飞泉下喷崖。种花忻土润，拨石虑沙埋。旧往师招隐，初临我咏怀。何当缘兴玩，更为表新牌。",
            "comment": ""
        },
        {
            "title": "中秋夜杭州玩月",
            "content": "万古太阴精，中秋海上生。鬼愁缘辟照，人爱为高明。历历华星远，霏霏薄晕萦。影流江不尽，轮曳谷无声。似镜当楼晓，如珠出浦盈。岸沙全借白，山木半含清。小槛循环看，长堤蹋阵行。殷勤未归客，烟水夜来情。",
            "comment": ""
        },
        {
            "title": "题杭州灵隐寺",
            "content": "峰峦开一掌，朱槛几环延。佛地花分界，僧房竹引泉。五更楼下月，十里郭中烟。后塔耸亭后，前山横阁前。溪沙涵水静，涧石点苔鲜。好是呼猿久，西岩深响连。",
            "comment": ""
        },
        {
            "title": "题杭州天竺寺",
            "content": "西南山最胜，一界是诸天。上路穿岩竹，分流入寺泉。蹑云丹井畔，望月石桥边。洞壑江声远，楼台海气连。塔明春岭雪，钟散暮松烟。何处去犹恨，更看峰顶莲。",
            "comment": ""
        },
        {
            "title": "送人归蜀",
            "content": "锦城春色溯江源，三峡经过几夜猿。红树两厓开霁色，碧岩千仞涨波痕。萧萧暮雨荆王梦，漠漠春烟蜀帝魂。长怨相如留滞处，富家还忆卓王孙。",
            "comment": ""
        },
        {
            "title": "和杜使君九华楼见寄",
            "content": "孤城高柳晓鸣鸦，风帘半钩清露华。九峰聚翠宿危槛，一夜孤光悬冷沙。出岸远晖帆欲落，入谿寒影雁差斜。杜陵归去春应早，莫厌青山谢脁家。",
            "comment": ""
        },
        {
            "title": "边思",
            "content": "苏武节旌尽，李陵音信稀。花当陇上发，人向陇头归。",
            "comment": ""
        },
        {
            "title": "送周尚书赴滑台",
            "content": "楚谣襦袴整三年，喉舌新恩下九天。鼓角雄都分节钺，蛇龙旧国罢楼船。昆河已在兵钤内，堂柳空留鹤岭前。多病无由酬一顾，鄢陵千骑去翩翩。",
            "comment": ""
        },
        {
            "title": "哭京兆庞尹",
            "content": "扬子江头昔共迷，一为京兆隔云泥。故人昨日同时吊，旧马今朝别处嘶。向壁愁眉无复画，扶床稚齿已能啼。也知世路名堪贵，谁信庄周论物齐。",
            "comment": ""
        },
        {
            "title": "高闲上人",
            "content": "座上辞安国，禅房恋沃州。道心黄叶老，诗思碧云秋。",
            "comment": ""
        },
        {
            "title": "秋夜登润州慈和寺上方",
            "content": "清夜浮埃暂歇鄽，塔轮金照露华鲜。人行中路月生海，鹤语上方星满天。楼影半连深岸水，钟声寒彻远林烟。僧房闭尽下楼去，一半梦魂离世缘。",
            "comment": ""
        },
        {
            "title": "江南逢故人",
            "content": "河洛多尘事，江山半旧游。春风故人夜，又醉白蘋洲。",
            "comment": ""
        },
        {
            "title": "题于越亭",
            "content": "扁舟亭下驻烟波，十五年游重此过。洲觜露沙人渡浅，树稍藏竹鸟啼多。山衔落照欹红盖，水蹙斜文卷绿罗。肠断中秋正圆月，夜来谁唱异乡歌。",
            "comment": ""
        },
        {
            "title": "赠禅师",
            "content": "坐见三生事，宗传一衲来。已知无法说，心向定中灰。",
            "comment": ""
        },
        {
            "title": "酬答柳宗言秀才见赠",
            "content": "南下天台厌绝冥，五湖波上泛如萍。江鸥自戏为踪迹，野鹿闲惊是性灵。任子偶垂沧海钓，戴逵虚认少微星。金门后俊徒相唁，且为人间寄茯苓。",
            "comment": ""
        },
        {
            "title": "和杜牧之齐山登高",
            "content": "秋溪南岸菊霏霏，急管烦弦对落晖。红叶树深山径断，碧云江静浦帆稀。不堪孙盛嘲时笑，愿送王弘醉夜归。流落正怜芳意在，砧声徒促授寒衣。",
            "comment": ""
        },
        {
            "title": "寓怀寄苏州刘郎中",
            "content": "一闻周召佐明时，西望都门强策羸。天子好文才自薄，诸侯力荐命犹奇。贺知章口徒劳说，孟浩然身更不疑。唯是胜游行未遍，欲离京国尚迟迟。",
            "comment": ""
        },
        {
            "title": "寄献萧相公",
            "content": "东去江干是胜游，鼎湖兴望不堪愁。谢安近日违朝旨，傅说当时允帝求。暂向聊城飞一箭，长为沧海系扁舟。分明此事无人见，白首相看未肯休。",
            "comment": ""
        },
        {
            "title": "公子行",
            "content": "锦堂昼永绣帘垂，立却花骢待出时。红粉美人擎酒劝，青衣年少臂鹰随。轻将玉杖敲花片，旋把金鞭约柳枝。近地独游三五骑，等闲行傍曲江池。",
            "comment": ""
        },
        {
            "title": "寄王尊师",
            "content": "天台南洞一灵仙，骨耸冰棱貌莹然。曾对浦云长昧齿，重来华表不知年。溪桥晚下玄龟出，草露朝行白鹿眠。犹忆夜深华盖上，更无人处话丹田。",
            "comment": ""
        },
        {
            "title": "扬州法云寺双桧",
            "content": "谢家双植本图荣，树老人因地变更。朱顶鹤知深盖偃，白眉僧见小枝生。高临月殿秋云影，静入风檐夜雨声。纵使百年为上寿，绿阴终借暂时行。",
            "comment": ""
        },
        {
            "title": "感王将军柘枝妓殁",
            "content": "寂寞春风旧柘枝，舞人休唱曲休吹。鸳鸯钿带抛何处，孔雀罗衫付阿谁。画鼓不闻招节拍，锦靴空想挫腰肢。今来座上偏惆怅，曾是堂前教彻时。",
            "comment": ""
        },
        {
            "title": "观杨瑗柘枝",
            "content": "促叠蛮鼍引柘枝，卷帘虚帽带交垂。紫罗衫宛蹲身处，红锦靴柔踏节时。微动翠蛾抛旧态，缓遮檀口唱新词。看看舞罢轻云起，却赴襄王梦里期。",
            "comment": ""
        },
        {
            "title": "华清宫和杜舍人",
            "content": "五十年天子，离宫旧粉墙。登封时正泰，御宇日初长。上位先名实，中兴事宪章。举戎轻甲胄，余地取河湟。道帝玄元祖，儒封孔子王。因缘百司署，丛会一人汤。渭水波摇绿，秦山草半黄。马头开夜照，鹰眼利星芒。下箭朱弓满，鸣鞭皓腕攘。畋思获吕望，谏祇避周昌。兔迹贪前逐，枭心不早防。几添鹦鹉劝，频赐荔支尝。月锁千门静，天高一笛凉。细音摇翠佩，轻步宛霓裳。祸乱根潜结，升平意遽忘。衣冠逃犬虏，鼙鼓动渔阳。外戚心殊迫，中途事可量。雪埋妃子貌，刃断禄儿肠。近侍烟尘隔，前踪辇路荒。益知迷宠佞，惟恨丧忠良。北阙尊明主，南宫逊上皇。禁清馀凤吹，池冷映龙光。祝寿山犹在，流年水共伤。杜鹃魂厌蜀，蝴蝶梦悲庄。雀卵遗雕栱，虫丝罥画梁。紫苔侵壁润，红树闭门芳。守吏齐鸳瓦，耕民得翠珰。欢康昔时乐，讲武旧兵场。暮草深岩霭，幽花坠径香。不堪垂白叟，行折御沟杨。",
            "comment": ""
        },
        {
            "title": "周员外席上观柘枝",
            "content": "画鼓拖环锦臂攘，小娥双换舞衣裳。金丝蹙雾红衫薄，银蔓垂花紫带长。鸾影乍回头并举，凤声初歇翅齐张。一时欻腕招残拍，斜敛轻身拜玉郎。",
            "comment": ""
        },
        {
            "title": "观杭州柘枝",
            "content": "舞停歌罢鼓连催，软骨仙蛾暂起来。红罨画衫缠腕出，碧排方胯背腰来。旁收拍拍金铃摆，却踏声声锦袎摧。看著遍头香袖褶，粉屏香帕又重隈。",
            "comment": ""
        },
        {
            "title": "从军行",
            "content": "少年金紫就光辉，直指边城虎翼飞。一卷旌收千骑虏，万全身出百重围。黄云断塞寻鹰去，白草连天射雁归。白首汉廷刀笔吏，丈夫功业本相依。",
            "comment": ""
        },
        {
            "title": "洛阳感寓",
            "content": "扰扰都城晓四开，不关名利也尘埃。千门甲第身遥入，万里铭旌死后来。洛水暮烟横莽苍，邙山秋日露崔嵬。须知此事堪为镜，莫遣黄金漫作堆。",
            "comment": ""
        },
        {
            "title": "登金山寺",
            "content": "古今斯岛绝，南北大江分。水阔吞沧海，亭高宿断云。返潮千涧落，啼鸟半空闻。皆是登临处，归航酒半醺。",
            "comment": ""
        },
        {
            "title": "送客归湘楚",
            "content": "无辞一杯酒，昔日与君深。秋色换归鬓，曙光生别心。桂花山庙冷，枫树水楼阴。此路千余里，应劳楚客吟。",
            "comment": ""
        },
        {
            "title": "寄题商洛王隐居",
            "content": "近逢商洛口，知尔坐南塘。草阁平春水，柴门掩夕阳。随蜂收野蜜，寻麝采生香。更忆前年醉，松花满石床。",
            "comment": ""
        },
        {
            "title": "禅智寺",
            "content": "宝殿依山嶮，临虚势若吞。画檐齐木末，香砌压云根。远景窗中岫，孤烟竹里村。凭高聊一望，乡思隔吴门。",
            "comment": ""
        },
        {
            "title": "塞上曲",
            "content": "边风卷地时，日暮帐初移。碛迥三通角，山寒一点旗。连收榻索马，引满射雕儿。莫道功勋细，将军昔戍师。",
            "comment": ""
        },
        {
            "title": "题惠昌上人",
            "content": "半岩开一室，香穟细氛氲。石上漱秋水，月中行夏云。律持僧讲疏，经诵梵书文。好是风廊下，遥遥挂褐裙。",
            "comment": ""
        },
        {
            "title": "题小松",
            "content": "何处劚云烟，新移此馆前。碧姿尘不染，清影露长鲜。耸地心才直，凌云操未全。可悲人自老，何日是千年。",
            "comment": ""
        },
        {
            "title": "宿淮阴水馆",
            "content": "积水自成阴，昏昏月映林。五更离浦棹，一夜隔淮砧。漂母乡非远，王孙道岂沉。不当无健妪，谁肯效前心。",
            "comment": ""
        },
        {
            "title": "塞下曲",
            "content": "二十逐嫖姚，分兵远戍辽。雪迷经塞夜，冰壮渡河朝。促放雕难下，生骑马未调。小儒何足问，看取剑横腰。",
            "comment": ""
        },
        {
            "title": "题招隐寺",
            "content": "千年戴颙宅，佛庙此崇修。古井人名在，清泉鹿迹幽。竹光寒闭院，山影夜藏楼。未得高僧旨，烟霞空暂游。",
            "comment": ""
        },
        {
            "title": "夏日梅溪馆寄庞舍人",
            "content": "东阳宾礼重，高馆望行期。埽簟因松叶，篸瓜使竹枝。",
            "comment": ""
        },
        {
            "title": "题虎丘东寺",
            "content": "云树拥崔嵬，深行异俗埃。寺门山外入，石壁地中开。仰砌池光动，登楼海气来。伤心万古意，金玉葬寒灰。",
            "comment": ""
        },
        {
            "title": "感河上兵",
            "content": "一闻河塞上，非是欲权兵。首尾诚须畏，膏肓慎勿轻。多门徒可入，尽室且思行。莫为无媒者，沧浪不濯缨。",
            "comment": ""
        },
        {
            "title": "题普贤寺",
            "content": "何人知寺路，松竹暗春山。潭黑龙应在，巢空鹤未还。经年来客倦，半日与僧闲。更共尝新茗，闻钟笑语间。",
            "comment": ""
        },
        {
            "title": "题虎丘寺",
            "content": "轻棹驻回流，门登西虎丘。雾青山月晓，云白海天秋。倚殿松株涩，欹庭石片幽。青蛾几时墓，空色尚悠悠。",
            "comment": ""
        },
        {
            "title": "题惠山寺",
            "content": "旧宅人何在，空门客自过。泉声到池尽，山色上楼多。小洞生斜竹，重阶夹细莎。殷勤望城市，云水暮钟和。",
            "comment": ""
        },
        {
            "title": "赠庐山僧",
            "content": "一室炉峰下，荒榛手自开。粉牌新薤叶，竹援小葱台。树黑云归去，山明日上来。便知心是佛，坚坐对寒灰。",
            "comment": ""
        },
        {
            "title": "题丘山寺",
            "content": "几代儒家业，何年佛寺碑。地平边海处，江出上山时。故国人长往，空门事可知。凄凉问禅客，身外即无为。",
            "comment": ""
        },
        {
            "title": "题道光上人山院",
            "content": "真僧上方界，山路正岩岩。地僻泉长冷，亭香草不凡。火田生白菌，烟岫老青杉。尽日唯山水，当知律行严。",
            "comment": ""
        },
        {
            "title": "题善权寺",
            "content": "碧峰南一寺，最胜是仙源。峻坂依岩壁，清泉泄洞门。金函崇宝藏，玉树閟灵根。寄谢香花叟，高踪不可援。",
            "comment": ""
        },
        {
            "title": "题重居寺",
            "content": "浮图经近郭，长日羡僧闲。竹径深开院，松门远对山。重廊标板榜，高殿锁金环。更问寻雷室，西行咫尺间。",
            "comment": ""
        },
        {
            "title": "题苏州思益寺",
            "content": "四面山形断，楼台此迥临。两峰高崒屼，一水下淫渗。凿石西龛小，穿松北坞深。会当来结社，长日为僧吟。",
            "comment": ""
        },
        {
            "title": "题苏州楞伽寺",
            "content": "楼台山半腹，又此一经行。树隔夫差苑，溪连勾践城。上坡松径涩，深坐石池清。况是西峰顶，凄凉故国情。",
            "comment": ""
        },
        {
            "title": "题苏州灵岩寺",
            "content": "碧海西陵岸，吴王此盛时。山行今佛寺，水见旧宫池。亡国人遗恨，空门事少悲。聊当值僧语，尽日把松枝。",
            "comment": ""
        },
        {
            "title": "秋夜宿灵隐寺师上人",
            "content": "月色荒城外，江声野寺中。贫知交道薄，老信释门空。露叶凋阶藓，风枝戛井桐。不妨无酒夜，闲话值生公。",
            "comment": ""
        },
        {
            "title": "题濠州钟离寺",
            "content": "遥遥东郭寺，数里占原田。远岫碧光合，长淮清派连。院藏归鸟树，钟到落帆船。唯羡空门叟，栖心尽百年。",
            "comment": ""
        },
        {
            "title": "题南陵隐静寺",
            "content": "松径上登攀，深行烟霭间。合流厨下水，对耸殿前山。润壁鸟音迥，泉源僧步闲。更怜飞一锡，天外与云还。",
            "comment": ""
        },
        {
            "title": "题径山大觉禅师影堂",
            "content": "超然彼岸人，一径谢微尘。见相即非相，观身岂是身。空门性未灭，旧里化犹新。谩指堂中影，谁言影似真。",
            "comment": ""
        },
        {
            "title": "题馀杭县龙泉观",
            "content": "四回山一面，台殿已嵯峨。中路见山远，上方行石多。天晴花气漫，地暖鸟音和。徒漱葛仙井，此生其奈何。",
            "comment": ""
        },
        {
            "title": "题杭州孤山寺",
            "content": "楼台耸碧岑，一径入湖心。不雨山长润，无云水自阴。断桥荒藓涩，空院落花深。犹忆西窗月，钟声在北林。",
            "comment": ""
        },
        {
            "title": "赠淮南将",
            "content": "年少好风情，垂鞭眦睚行。带金狮子小，裘锦麒麟狞。拣匠装银镫，堆钱买钿筝。李陵虽效死，时论亦轻生。",
            "comment": ""
        },
        {
            "title": "题润州甘露寺",
            "content": "千重构横险，高步出尘埃。日月光先见，江山势尽来。冷云归水石，清露滴楼台。况是东溟上，平生意一开。",
            "comment": ""
        },
        {
            "title": "题润州金山寺",
            "content": "一宿金山寺，超然离世群。僧归夜船月，龙出晓堂云。树色中流见，钟声两岸闻。翻思在朝市，终日醉醺醺。",
            "comment": ""
        },
        {
            "title": "伤迁客殁南中",
            "content": "故人何处殁，谪宦极南天。远地身狼狈，穷途事果然。白须才过海，丹旐却归船。肠断相逢路，新来客又迁。",
            "comment": ""
        },
        {
            "title": "石头城寺",
            "content": "山势抱烟光，重门突兀傍。连檐金像阁，半壁石龛廊。碧树丛高顶，清池占下方。徒悲宦游意，尽日老僧房。",
            "comment": ""
        },
        {
            "title": "题虎丘西寺",
            "content": "嚣尘楚城外，一寺枕通波。松色入门远，冈形连院多。花时长到处，别路半经过。惆怅旧禅客，空房深薜萝。",
            "comment": ""
        },
        {
            "title": "濠州水馆",
            "content": "高阁去烦燠，客心遂安舒。清流中浴鸟，白石下游鱼。秋树色凋翠，夜桥声袅虚。南轩更何待，坐见玉蟾蜍。",
            "comment": ""
        },
        {
            "title": "早春钱塘湖晚眺",
            "content": "落日下林坂，抚襟睇前踪。轻澌流回浦，残雪明高峰。仰视天宇旷，俯登云树重。聊当问真界，昨夜西峦钟。",
            "comment": ""
        },
        {
            "title": "处士隐居",
            "content": "斜日半飞阁，高帘轻翳空。清香芙蓉水，碧冷琅玕风。绝岸派沿洑，修廊趾崇隆。唯当饵仙术，坐作朱颜翁。",
            "comment": ""
        },
        {
            "title": "题松汀驿",
            "content": "山色远含空，苍茫泽国东。海明先见日，江白迥闻风。鸟道高原去，人烟小径通。那知旧遗逸，不在五湖中。",
            "comment": " | 【注释】[注释]（1）松汀驿：在今江苏省太湖，具体地点不详。（2）泽国：指太湖极其吴中一带。（3）迥[音“窘”]：远。（4）旧遗逸：旧日的隐逸之士。[译文]从松汀驿看去，青青的山色远远和天空相连，东边的水乡泽国烟波迷茫。海上黎明之时，最先看到日出；江上白浪滔天，远远地能听到风声。鸟飞之道在高原上，人烟村落条条小道相通。哪知我要寻找的旧时隐逸之士，已不在这太湖之中。"
        },
        {
            "title": "病后访山客",
            "content": "久病倦衾枕，独行来访君。因逢归马客，共对出溪云。新月坐中见，暮蝉愁处闻。相欢贵无事，莫想路歧分。",
            "comment": ""
        },
        {
            "title": "题万道人禅房",
            "content": "何处凿禅壁，西南江上峰。残阳过远水，落叶满疏钟。世事静中去，道心尘外逢。欲知情不动，床下虎留踪。",
            "comment": ""
        },
        {
            "title": "忆云阳宅",
            "content": "一别云阳宅，深愁度岁华。翠浓春槛柳，红满夜庭花。鸟影垂纤竹，鱼行践浅沙。聊当因寤寐，归思浩无涯。",
            "comment": ""
        },
        {
            "title": "塞下",
            "content": "万里配长征，连年惯野营。入群来拣马，抛伴去擒生。箭插雕翎阔，弓盘鹊角轻。闲看行近远，西去受降城。",
            "comment": ""
        },
        {
            "title": "鹭鸶",
            "content": "深窥思不穷，揭趾浅沙中。一点山光净，孤飞潭影空。暗栖松叶露，双下蓼花风。好是沧波侣，垂丝趣亦同。",
            "comment": ""
        },
        {
            "title": "洞房燕",
            "content": "清晓洞房开，佳人喜燕来。乍疑钗上动，轻似掌中回。暗语临窗户，深窥傍镜台。新妆正含思，莫拂画梁埃。",
            "comment": ""
        },
        {
            "title": "答僧赠柱杖",
            "content": "千回掌上横，珍重远方情。客问何人与，闽僧寄一茎。画空疑未决，卓地计初成。幸以文堪采，扶持力不轻。",
            "comment": ""
        },
        {
            "title": "咏史二首",
            "content": "汉代非良计，西戎世世尘。无何求善马，不算苦生民。外国雠虚结，中华愤莫伸。却教为后耻，昭帝远和亲。留名鲁连去，于世绝遗音。尽爱聊城下，宁知沧海深。偶然飞一箭，无事在千金。回望凌烟阁，何人是此心。",
            "comment": ""
        },
        {
            "title": "秋霁",
            "content": "垂老归休意，栖栖陋巷中。暗灯棋子落，残语酒瓶空。滴幂侵檐露，虚疏入槛风。何妨一蝉嘒，自抱木兰丛。",
            "comment": ""
        },
        {
            "title": "隋宫怀古",
            "content": "废宫深苑路，炀帝此东行。往事馀山色，流年是水声。古墙丹雘尽，深栋黑煤生。惆怅从今客，经过未了情。",
            "comment": ""
        },
        {
            "title": "题平望驿",
            "content": "一派吴兴水，西来此驿分。路遥经几日，身去是孤云。雨气朝忙蚁，雷声夜聚蚊。何堪秋草色，到处重离群。",
            "comment": ""
        },
        {
            "title": "入潼关",
            "content": "都城三百里，雄险此回环。地势遥尊岳，河流侧让关。秦皇曾虎视，汉祖昔龙颜。何处枭凶辈，干戈自不闲。",
            "comment": ""
        },
        {
            "title": "箫",
            "content": "清籁远愔愔，秦楼夜思深。碧空人已去，沧海凤难寻。杳妙和云绝，依微向水沉。还将九成意，高阁伫芳音。",
            "comment": ""
        },
        {
            "title": "题造微禅师院",
            "content": "夜香闻偈后，岑寂掩双扉。照竹灯和雪，穿云月到衣。草堂疏磬断，江寺故人稀。唯忆江南雨，春风独鸟归。",
            "comment": ""
        },
        {
            "title": "夕次桐庐",
            "content": "百里清溪口，扁舟此去过。晚潮风势急，寒叶雨声多。戍出山头鼓，樵通竹里歌。不堪无酒夜，回首梦烟波。",
            "comment": ""
        },
        {
            "title": "舞",
            "content": "荆台呈妙舞，云雨半罗衣。袅袅腰疑折，褰褰袖欲飞。雾轻红踯躅，风艳紫蔷薇。强许传新态，人间弟子稀。",
            "comment": ""
        },
        {
            "title": "笛",
            "content": "紫清人一管，吹在月堂中。雁起雪云夕，龙吟烟水空。虏尘深汉地，羌思切边风。试弄阳春曲，西园桃已红。",
            "comment": ""
        },
        {
            "title": "觱篥",
            "content": "一管妙清商，纤红玉指长。雪藤新换束，霞锦旋抽囊。并揭声犹远，深含曲未央。坐中知密顾，微笑是周郎。",
            "comment": ""
        },
        {
            "title": "五弦",
            "content": "小小月轮中，斜抽半袖红。玉瓶秋滴水，珠箔夜悬风。徵调侵弦乙，商声过指拢。只愁才曲罢，云雨去巴东。",
            "comment": ""
        },
        {
            "title": "南宫叹亦述玄宗追恨太真妃事",
            "content": "北陆冰初结，南宫漏更长。何劳却睡草，不验返魂香。月隐仙娥艳，风残梦蝶扬。徒悲旧行迹，一夜玉阶霜。",
            "comment": ""
        },
        {
            "title": "笙",
            "content": "董双成一妙，历历韵风篁。清露鹤声远，碧云仙吹长。气侵银项湿，膏胤漆瓢香。曲罢不知处，巫山空夕阳。",
            "comment": ""
        },
        {
            "title": "歌",
            "content": "一夜列三清，闻歌曲阜城。雪飞红烬影，珠贯碧云声。皓齿娇微发，青蛾怨自生。不知新弟子，谁解啭喉轻。",
            "comment": ""
        },
        {
            "title": "筝",
            "content": "绰绰下云烟，微收皓腕鲜。夜风生碧柱，春水咽红弦。翠佩轻犹触，莺枝涩未迁。芳音何更妙，清月共婵娟。",
            "comment": ""
        },
        {
            "title": "观宋州于使君家乐琵琶",
            "content": "历历四弦分，重来上界闻。玉盘飞夜雹，金磬入秋云。陇雾笳凝水，砂风雁咽群。不堪天塞恨，青冢是昭君。",
            "comment": ""
        },
        {
            "title": "旅次石头岸",
            "content": "行行石头岸，身事两相违。旧国日边远，故人江上稀。水声寒不尽，山色暮相依。惆怅未成语，数行鸦又飞。",
            "comment": ""
        },
        {
            "title": "箜篌",
            "content": "星汉夜牢牢，深帘调更高。乱流公莫度，沉骨妪空嗥。向月轻轮甲，迎风重纫条。不堪闻别引，沧海恨波涛。",
            "comment": ""
        },
        {
            "title": "题陆敦礼山居伏牛潭",
            "content": "伏牛真怪事，余胜几人谙。日彩沉青壁，烟容静碧潭。泛心何虑冷，漱齿讵忘甘。幸挈壶中物，期君正兴酣。",
            "comment": ""
        },
        {
            "title": "题陆墉金沙洞居",
            "content": "东溪泉一眼，归卧惬高疏。决水金沙静，梯云石壁虚。细吟搔短发，深话笑长裾。莫道遗名品，尝闻入洛初。",
            "comment": ""
        },
        {
            "title": "题李渎山居玉潭",
            "content": "古树千年色，苍崖百尺阴。发寒泉气静，神骇玉光沉。上穴青冥小，中连碧海深。何当烟月下，一听夜龙吟。",
            "comment": ""
        },
        {
            "title": "题常州水西馆",
            "content": "隙地丛筠植，修廊列堵环。楼台疏占水，冈岸远成山。尽日草深映，无风舟自闲。聊当俟芳夕，一泛芰荷间。",
            "comment": ""
        },
        {
            "title": "江西道中作三首",
            "content": "日落江村远，烟云度几重。问人孤驿路，驱马乱山峰。夜入霜林火，寒生水寺钟。凄凉哭途意，行处又饥凶。西江江上月，远远照征衣。夜色草中网，秋声林外机。渚田牛路熟，石岸客船稀。无复是乡井，鹧鸪聊自飞。秋滩一望平，远远见山城。落日啼乌桕，空林露寄生。烧畬残火色，荡桨夜溪声。况是会游处，桑田小变更。",
            "comment": ""
        },
        {
            "title": "中秋月",
            "content": "碧落桂含姿，清秋是素期。一年逢好夜，万里见明时。绝域行应久，高城下更迟。人间系情事，何处不相思。",
            "comment": ""
        },
        {
            "title": "读始兴公传",
            "content": "殁世议方存，升平道几论。诗情光日月，笔力动乾坤。乱首光雄算，朝纲在典坟。明时封禅绩，山下见丘门。",
            "comment": ""
        },
        {
            "title": "题曾氏园林",
            "content": "十亩长堤宅，萧疏半老槐。醉眠风卷簟，棋罢月移阶。斫树遗桑斧，浇花湿笋鞋。还将齐物论，终岁自安排。",
            "comment": ""
        },
        {
            "title": "公子行",
            "content": "春色满城池，杯盘著处移。镫金斜雁子，鞍帕嫩鹅儿。买笑歌桃李，寻歌折柳枝。可怜明月夜，长是管弦随。",
            "comment": ""
        },
        {
            "title": "晚夏归别业",
            "content": "古岸扁舟晚，荒园一径微。鸟啼新果熟，花落故人稀。宿润侵苔甃，斜阳照竹扉。相逢尽乡老，无复话时机。",
            "comment": ""
        },
        {
            "title": "哭汴州陆大夫",
            "content": "利剑太坚操，何妨拔一毛。冤深陆机雾，愤积伍员涛。直道非无验，明时不录劳。谁当青史上，卒为显词褒。",
            "comment": ""
        },
        {
            "title": "赋昭君冢",
            "content": "万里关山冢，明妃旧死心。恨为秋色晚，愁结暮云阴。夜切胡风起，天高汉月临。已知无玉貌，何事送黄金。",
            "comment": ""
        },
        {
            "title": "吴宫曲",
            "content": "日下苑西宫，花飘香径红。玉钗斜白燕，罗带弄青虫。皓齿初含雪，柔枝欲断风。可怜倾国艳，谁信女为戎。",
            "comment": ""
        },
        {
            "title": "晚秋江上作",
            "content": "万里穷秋客，萧条对落晖。烟霞山鸟散，风雨庙神归。地远蛩声切，天长雁影稀。那堪正砧杵，幽思想寒衣。",
            "comment": ""
        },
        {
            "title": "题海盐南馆",
            "content": "故人营此地，台馆尚依依。黑夜山魈语，黄昏海燕归。旧阴杨叶在，残雨槿花稀。无复南亭赏，高檐红烛辉。",
            "comment": ""
        },
        {
            "title": "访许用晦",
            "content": "远郭日曛曛，停桡一访君。小桥通野水，高树入江云。酒兴曾无敌，诗情旧逸群。怪来音信少，五十我无闻。",
            "comment": ""
        },
        {
            "title": "秋日病中",
            "content": "析析檐前竹，秋声拂簟凉。病加阴已久，愁觉夜初长。坐拾车前子，行看肘后方。无端忧食忌，开镜倍萎黄。",
            "comment": ""
        },
        {
            "title": "喜王子载话旧",
            "content": "相逢青眼日，相叹白头时。累话三朝事，重看一局棋。欢娱非老大，成长是婴儿。且尽尊中物，无烦更后期。",
            "comment": ""
        },
        {
            "title": "毁浮图年逢东林寺旧",
            "content": "可惜东林寺，空门失所依。翻经谢灵运，画壁陆探微。隙地泉声在，荒途马迹稀。殷勤话僧辈，未敢保儒衣。",
            "comment": ""
        },
        {
            "title": "题程氏书斋",
            "content": "僻巷难通马，深园不藉篱。青萝缠柏叶，红粉坠莲枝。雨燕衔泥近，风鱼咂网迟。缘君寻小阮，好是更题诗。",
            "comment": ""
        },
        {
            "title": "题丹阳永泰寺练湖亭",
            "content": "小槛俯澄鲜，龙宫浸浩然。孤光悬夜月，一片割秋天。浅派胤沙草，余波漂岸船。聊当因畎浍，披拂坐潺湲。",
            "comment": ""
        },
        {
            "title": "观宋州田大夫打球",
            "content": "白马顿红缨，梢球紫袖轻。晓冰蹄下裂，寒瓦杖头鸣。叉手胶粘去，分鬃线道絣。自言无战伐，髀肉已曾生。",
            "comment": ""
        },
        {
            "title": "登广武原",
            "content": "广武原西北，华夷此浩然。地盘山入海，河绕国连天。远树千门邑，高樯万里船。乡心日云暮，犹在楚城边。",
            "comment": ""
        },
        {
            "title": "贵池道中作",
            "content": "羸骖驱野岸，山远路盘盘。清露月华晓，碧江星影寒。离群徒长泣，去国自加餐。霄汉宁无旧，相哀自语端。",
            "comment": ""
        },
        {
            "title": "题樟亭",
            "content": "晓霁凭虚槛，云山四望通。地盘江岸绝，天映海门空。树色连秋霭，潮声入夜风。年年此光景，催尽白头翁。",
            "comment": ""
        },
        {
            "title": "江城晚眺",
            "content": "重槛构云端，江城四郁盘。河流出郭静，山色对楼寒。浪草侵天白，霜林映日丹。悠然此江思，树杪几樯竿。",
            "comment": ""
        },
        {
            "title": "发蜀客",
            "content": "风吹鲁国人，飘荡蜀江滨。湿地饶蛙黾，衰年足鬼神。时清归去路，日复病来身。千万长堤柳，从他烂熳春。",
            "comment": ""
        },
        {
            "title": "宪宗皇帝挽歌词",
            "content": "呜咽上攀龙，升平不易逢。武皇虚好道，文帝未登封。寿域无千载，泉门是九重。桥山非远地，云去莫疑峰。",
            "comment": ""
        },
        {
            "title": "陪范宣城北楼夜宴",
            "content": "华轩敞碧流，官妓拥诸侯。粉项高丛鬓，檀妆慢裹头。亚身摧蜡烛，斜眼送香球。何处偏堪恨，千回下客筹。",
            "comment": ""
        },
        {
            "title": "咏风",
            "content": "摇摇歌扇举，悄悄舞衣轻。引笛秋临塞，吹沙夜绕城。向峰回雁影，出峡送猿声。何似琴中奏，依依别带情。",
            "comment": ""
        },
        {
            "title": "题山水障子",
            "content": "一见秋山色，方怜画手稀。波涛连壁动，云物下檐飞。岭树冬犹发，江帆暮不归。端然是渔叟，相向日依依。",
            "comment": ""
        },
        {
            "title": "题圣女庙",
            "content": "古庙无人入，苍皮涩老桐。蚁行蝉壳上，蛇窜雀巢中。浅水孤舟泊，轻尘一座蒙。晚来云雨去，荒草是残风。",
            "comment": ""
        },
        {
            "title": "题赠仲仪上人院",
            "content": "星霜几朝寺，香火静居人。黄叶不经意，青山无事身。抛生台上日，结座履中尘。自说一时课，别来诗更新。",
            "comment": ""
        },
        {
            "title": "洞庭南馆",
            "content": "一径逗霜林，朱栏绕碧岑。地盘云梦角，山镇洞庭心。树白看烟起，沙红见日沉。还因此悲屈，惆怅又行吟。",
            "comment": ""
        },
        {
            "title": "题真娘墓",
            "content": "佛地葬罗衣，孤魂此是归。舞为蝴蝶梦，歌谢伯劳飞。翠发朝云在，青蛾夜月微。伤心一花落，无复怨春辉。",
            "comment": ""
        },
        {
            "title": "读狄梁公传",
            "content": "失运庐陵厄，乘时武后尊。五丁扶造化，一柱正乾坤。上保储皇位，深然国老勋。圣朝虽百代，长合问王孙。",
            "comment": ""
        },
        {
            "title": "将之衡阳道中作",
            "content": "万里南方去，扁舟泛自身。长年无爱物，深话少情人。醉卧襟长散，闲书字不真。衡阳路犹远，独与雁为宾。",
            "comment": ""
        },
        {
            "title": "题王右丞山水障二首",
            "content": "精华在笔端，咫尺匠心难。日月中堂见，江湖满座看。夜凝岚气湿，秋浸壁光寒。料得昔人意，平生诗思残。右丞今已殁，遗画世间稀。咫尺江湖尽，寻常鸥鸟飞。山光全在掌，云气欲生衣。以此常为玩，平生沧海机。",
            "comment": ""
        },
        {
            "title": "江南作",
            "content": "楚塞南行久，秦城北望遥。少年花已过，衰病柳先凋。客泪收回日，乡心寄落潮。殷勤问春雁，何处是烟霄。",
            "comment": ""
        },
        {
            "title": "题苏小小墓",
            "content": "漠漠穷尘地，萧萧古树林。脸浓花自发，眉恨柳长深。夜月人何待，春风鸟为吟。不知谁共穴，徒愿结同心。",
            "comment": ""
        },
        {
            "title": "寄迁客",
            "content": "万里南迁客，辛勤岭路遥。溪行防水弩，野店避山魈。瘴海须求药，贪泉莫举瓢。但能坚志义，白日甚昭昭。",
            "comment": ""
        },
        {
            "title": "送魏尚书赴镇州行营",
            "content": "河塞日駸駸，恩仇报尽深。伍员忠是节，陆绩孝为心。坐激书生愤，行歌壮士吟。惭非燕地客，不得受黄金。",
            "comment": ""
        },
        {
            "title": "赠僧云栖",
            "content": "麈尾与筇枝，几年离石坛。梵余林雪厚，棋罢岳钟残。开卷喜先悟，漱瓶知早寒。衡阳寺前雁，今日到长安。",
            "comment": ""
        },
        {
            "title": "奉和令狐相公送陈肱侍御",
            "content": "高馆动离瑟，亲宾聊叹稀。笑歌情不尽，欢待礼无违。清露府莲结，碧云皋鹤飞。还家与□惠，雨露岂殊归。",
            "comment": ""
        },
        {
            "title": "溪行寄京师故人道侣",
            "content": "白日长多事，清溪偶独寻。云归秋水阔，月出夜山深。坐想天涯去，行悲泽畔吟。东郊故人在，应笑未抽簪。",
            "comment": ""
        },
        {
            "title": "寄灵澈上人",
            "content": "老僧何处寺，秋梦绕江滨。独树月中鹤，孤舟云外人。荣华长指幻，衰病久观身。应笑无成者，沧洲垂一轮。",
            "comment": ""
        },
        {
            "title": "题赠志凝上人",
            "content": "悟色身无染，观空事不生。道心长日笑，觉路几年行。片月山林静，孤云海棹轻。愿为尘外契，一就智珠明。",
            "comment": ""
        },
        {
            "title": "赠贞固上人",
            "content": "南国披僧籍，高标一道林。律仪精毡布，真行正吞针。掇火身潜起，焚香口旋吟。非论坐中社，余亦旧知音。",
            "comment": ""
        },
        {
            "title": "送韦正字析贯赴制举",
            "content": "可爱汉文年，鸿恩荡海壖。木鸡方备德，金马正求贤。大战希游刃，长途在著鞭。伫看晁董策，便向史中传。",
            "comment": ""
        },
        {
            "title": "富阳道中送王正夫",
            "content": "析析上荒原，霜林赤叶翻。孤帆天外出，远戍日中昏。摘橘防深刺，攀萝畏断根。何堪衰草色，一酌送王孙。",
            "comment": ""
        },
        {
            "title": "途中逢李道实游蔡州",
            "content": "征马汉江头，逢君上蔡游。野桥经亥市，山路过申州。僻地人行涩，荒林虎迹稠。殷勤话新守，生物赖诸侯。",
            "comment": ""
        },
        {
            "title": "送杨秀才游蜀",
            "content": "鄂渚逢游客，瞿塘上去船。峡深明月夜，江静碧云天。旧俗巴渝舞，新声蜀国弦。不堪挥惨恨，一涕自潸然。",
            "comment": ""
        },
        {
            "title": "题僧壁",
            "content": "出门无一事，忽忽到天涯。客地多逢酒，僧房却厌花。棋因王粲覆，鼓是祢衡挝。自喜疏成品，生前不怨嗟。",
            "comment": ""
        },
        {
            "title": "题上饶亭",
            "content": "溪亭拂一琴，促轸坐披衿。夜月水南寺，秋风城外砧。早霜红叶静，新雨碧潭深。唯是壶中物，忧来且自斟。",
            "comment": ""
        },
        {
            "title": "乐静",
            "content": "引手强篸巾，徐徐起病身。远心群野鹤，闲话对村人。发匣琴徽静，开瓶酒味真。纵闻兵赋急，原宪本家贫。",
            "comment": ""
        },
        {
            "title": "走笔赠许玖赴桂州命",
            "content": "桂林真重德，莲幕藉殊才。直气自消瘴，远心无暂灰。剑棱丛石险，箭激乱流回。莫说雁不到，长江鱼尽来。",
            "comment": ""
        },
        {
            "title": "赠契衡上人",
            "content": "小门开板阁，终日是逢迎。语笑人同坐，修持意别行。水花秋始发，风竹夏长清。一恨凄惶久，怜师记姓名。",
            "comment": ""
        },
        {
            "title": "送李长史归涪州",
            "content": "涪江江上客，岁晚却还乡。暮过高唐雨，秋经巫峡霜。急滩船失次，叠嶂树无行。好为题新什，知君思不常。",
            "comment": ""
        },
        {
            "title": "送曾黯游夔州",
            "content": "不远夔州路，层波滟滪连。下来千里峡，入去一条天。树色秋帆上，滩声夜枕前。何堪正危侧，百丈半山颠。",
            "comment": ""
        },
        {
            "title": "赠薛鼎臣侍御",
            "content": "一命前途远，双曹小邑闲。夜潮人到郭，春雾鸟啼山。浅濑横沙堰，高岩峻石斑。不堪曾倚棹，犹复梦升攀。",
            "comment": ""
        },
        {
            "title": "寄卢载",
            "content": "故人卢氏子，十载旷佳期。少见双鱼信，多闻八米诗。侏儒他甚饱，款段尔应羸。忽谓今刘二，相逢不熟槌。",
            "comment": ""
        },
        {
            "title": "送外甥",
            "content": "衰年生侄少，唯尔最关心。偶作魏舒别，聊为殷浩吟。白波舟不定，黄叶路难寻。自此尊中物，谁当更共斟。",
            "comment": ""
        },
        {
            "title": "送徐彦夫南迁",
            "content": "万里客南迁，孤城涨海边。瘴云秋不断，阴火夜长然。月上行虚市，风回望舶船。知君还自洁，更为酌贪泉。",
            "comment": ""
        },
        {
            "title": "旅次上饶溪",
            "content": "碧溪行几折，凝棹宿汀沙。角断孤城掩，楼深片月斜。夜桥昏水气，秋竹静霜华。更想曾题壁，凋零可叹嗟。",
            "comment": ""
        },
        {
            "title": "寄朗州徐员外",
            "content": "江岭昔飘蓬，人间值俊雄。关西今孔子，城北旧徐公。清夜游何处，良辰此不同。伤心几年事，一半在湖中。",
            "comment": ""
        },
        {
            "title": "晚次荆溪馆呈崔明府",
            "content": "舣舟阳羡馆，飞步缭疏楹。山暝水云碧，月凉烟树清。长桥深漾影，远橹下摇声。况是无三害，弦歌初政成。",
            "comment": ""
        },
        {
            "title": "送卢弘本浙东觐省",
            "content": "东望故山高，秋归值小舠。怀中陆绩橘，江上伍员涛。好去宁鸡口，加餐及蟹螯。知君思无倦，为我续离骚。",
            "comment": ""
        },
        {
            "title": "送沈下贤谪尉南康",
            "content": "秋风江上草，先是客心摧。万里故人去，一行新雁来。山高云绪断，浦迥日波颓。莫怪南康远，相思不可裁。",
            "comment": ""
        },
        {
            "title": "送韦整尉长沙",
            "content": "远远长沙去，怜君利一官。风帆彭蠡疾，云水洞庭宽。木客提蔬束，江乌接饭丸。莫言卑湿地，未必乏新欢。",
            "comment": ""
        },
        {
            "title": "送苏绍之归岭南",
            "content": "孤舟越客吟，万里旷离襟。夜月江流阔，春云岭路深。珠繁杨氏果，翠耀孔家禽。无复天南梦，相思空树林。",
            "comment": ""
        },
        {
            "title": "酬郑模司直见寄",
            "content": "故人沧海曲，聊复话平生。喜是狂奴态，羞为老婢声。宦途终日薄，身事长年轻。犹赖书千卷，长随一棹行。",
            "comment": ""
        },
        {
            "title": "送琼贞发述怀",
            "content": "送出南溪日，离情不忍看。渐遥犹顾首，帆去意难判。最恨临行夜，相期几百般。但能存岁节，终久得同欢。",
            "comment": ""
        },
        {
            "title": "鹦鹉",
            "content": "栖栖南越鸟，色丽思沈淫。暮隔碧云海，春依红树林。雕笼悲敛翅，画阁岂关心。无事能言语，人闻怨恨深。",
            "comment": ""
        },
        {
            "title": "猎",
            "content": "残猎渭城东，萧萧西北风。雪花鹰背上，冰片马蹄中。臂挂捎荆兔，腰悬落箭鸿。归来逞馀勇，儿子乱弯弓。",
            "comment": ""
        },
        {
            "title": "观徐州李司空猎",
            "content": "晓出郡城东，分围浅草中。红旗开向日，白马骤迎风。背手抽金镞，翻身控角弓。万人齐指处，一雁落寒空。",
            "comment": " | 【注释】　　诗的起联两句叙事：“晓出禁城”，点明围猎时间；“分围浅草”，写出壮阔场面。两句为全诗铺写了一个背景，画面开朗，色彩鲜丽。　　颔联“红旗开向日，白马骤迎风”中的“红旗向日”，色彩何其耀目；“白马迎风”，气宇何等轩昂！　　总括诗的前半部分，一至三句，是以朝霞满天，晨风拂煦，绿草如茵，红旗向日，作为人物亮相之前的壮丽场景，紧接而来的“白马骤迎风”一句，是英雄人物跃马出场，施展浑身“帅”劲的亮相动作。由此而下，此诗便将写作重心转到这位骁勇骑士当众显露猎射飞雁，矫健灵活的杰出身手上去。　　“背手抽金镞”，是正面描写骑士背手取箭的动作，著一“抽”字，手势的利落可知，加之“背手”而“抽”，又可见身段之灵巧。“翻身控角弓”，弯弓名之曰“控”，这就进一步展现了射者臂力强劲的架势，“控”之而再来一个“鹞子翻身”的漂亮动作，造型又是多么健美！　　对于这位英雄射手的真正的评价，当然不是停留在一招一式的动作表面。关键所在，毕竟还有待于亮出他那百步穿杨的惊人绝技。果然，刹那之间，就在围观的人群中间，突然爆发出一阵哄然的欢呼，并且一齐指向遥远的天空。原来蓝天高处，一只带箭的鸿雁，垂着双翅，直向地面坠落下来。东坡词云：“高处不胜寒。”此处“寒空”之“寒”，虽有点出时令的作用，但主要在渲染高飞鸿雁的凌绝苍穹，从而加强了一箭高高命中的神异气氛。　　全诗至此，戛然而止。由于射雁成功而出现的欢声雷动的热烈场面，自可留给读者去想象了。　　此诗在取材方面，干净利索地只写场面中的一个人物，而且又只写此一马上英雄的一个手势与一个身段，并以刹那之间雁落寒空的独特镜头使之迸发异彩，取材之精确，描写线条之明快，确乎令人随同“万人齐指”而为之欢呼叫绝。　　（陶慕渊）"
        },
        {
            "title": "琴曲歌辞·司马相如琴歌",
            "content": "凤兮凤兮非无皇，山重水阔不可量。梧桐结阴在朝阳，濯羽弱水鸣高翔。",
            "comment": ""
        },
        {
            "title": "车遥遥",
            "content": "东方曨曨车轧轧，地色不分新去辙。闺门半掩窗半空，斑斑枕花残泪红。君心若车千万转，妾身如辙遗渐远。碧川迢迢山宛宛，马蹄在耳轮在眼。桑间女儿情不浅，莫道野蚕能作茧。",
            "comment": ""
        },
        {
            "title": "秋晚途中作",
            "content": "落日驰车道，秋郊思不胜。水云遥断绪，山日半衔棱。远吠邻村处，计想羡他能。",
            "comment": ""
        },
        {
            "title": "夜雨",
            "content": "霭霭云四黑，秋林响空堂。始从寒瓦中，淅沥断人肠。愁肠方九回，寂寂夜未央。",
            "comment": ""
        },
        {
            "title": "溳川寺路",
            "content": "日沉西涧阴，远驱愁突兀。烟苔湿凝地，露竹光滴月。时见一僧来，脚边云勃勃。",
            "comment": ""
        },
        {
            "title": "西江行",
            "content": "日下西塞山，南来洞庭客。晴空一鸟渡，万里秋江碧。惆怅异乡人，偶言空脉脉。",
            "comment": ""
        },
        {
            "title": "游天台山",
            "content": "崔嵬海西镇，灵迹传万古。群峰日来朝，累累孙侍祖。三茅即拳石，二室犹块土。傍洞窟神仙，中岩宅龙虎。名从乾取象，位与坤作辅。鸾鹤自相群，前人空若瞽。巉巉割秋碧，娲女徒巧补。视听出尘埃，处高心渐苦。才登招手石，肘底笑天姥。仰看华盖尖，赤日云上午。奔雷撼深谷，下见山脚雨。回首望四明，矗若城一堵。昏晨邈千态，恐动非自主。控鹄大梦中，坐觉身栩栩。东溟子时月，却孕元化母。彭蠡不盈杯，浙江微辨缕。石梁屹横架，万仞青壁竖。却瞰赤城颠，势来如刀弩。盘松国清道，九里天莫睹。穹崇上攒三，突兀傍耸五。空崖绝凡路，痴立麋与麈。邈峻极天门，觑深窥地户。金庭路非远，徒步将欲举。身乐道家流，惇儒若一矩。行寻白云叟，礼象登峻宇。佛窟绕杉岚，仙坛半榛莽。悬崖与飞瀑，险喷难足俯。海眼三井通，洞门双阙拄。琼台下昏侧，手足前采乳。但造不死乡，前劳何足数。",
            "comment": ""
        },
        {
            "title": "送蜀客",
            "content": "楚客去岷江，西南指天末。平生不达意，万里船一发。行行三峡夜，十二峰顶月。哀猿别曾林，忽忽声断咽。嘉陵水初涨，岩岭耗积雪。不妨高唐云，却藉宋玉说。峨眉远凝黛，脚底谷洞穴。锦城昼氲氲，锦水春活活。成都滞游地，酒客须醉杀。莫恋卓家垆，相如已屑屑。",
            "comment": ""
        },
        {
            "title": "杂歌谣辞·苏小小歌",
            "content": "车轮不可遮，马足不可绊。长怨十字街，使郎心四散。新人千里去，故人千里来。翦刀横眼底，方觉泪难裁。登山不愁峻，涉海不愁深。中擘庭前枣，教郎见赤心。",
            "comment": ""
        },
        {
            "title": "杂歌谣辞·李夫人歌",
            "content": "延年不语望三星，莫说夫人上涕零。争奈世间惆怅在，甘泉宫夜看图形。",
            "comment": ""
        },
        {
            "title": "杂曲歌辞·杨柳枝",
            "content": "莫折宫前杨柳枝，玄宗曾向笛中吹。伤心日暮烟霞起，无限春愁生翠眉。凝碧池边敛翠眉，景阳台下绾青丝。那胜妃子朝元阁，玉手和烟弄一枝。",
            "comment": ""
        },
        {
            "title": "杂曲歌辞·雨霖铃",
            "content": "雨霖铃夜却归秦，犹是张徽一曲新。长说上皇垂泪教，月明南内更无人。",
            "comment": ""
        },
        {
            "title": "杂曲歌辞·春莺啭",
            "content": "兴庆池南柳未开，太真先把一枝梅。内人已唱春莺啭，花下亻差亻差软舞来。",
            "comment": ""
        },
        {
            "title": "杂曲歌辞·热戏乐",
            "content": "热戏争心剧火烧，铜槌暗执不相饶。上皇失喜宁王笑，百尺幢竿果动摇。",
            "comment": ""
        },
        {
            "title": "杂曲歌辞·大酺乐",
            "content": "车驾东来值太平，大酺三日洛阳城。小儿一伎竿头绝，天下传呼万岁声。紫陌酺归日欲斜，红尘开路薛王家。双鬟前说楼前鼓，两伎争轮好结花。",
            "comment": ""
        },
        {
            "title": "杂曲歌辞·上巳乐",
            "content": "猩猩血彩系头标，天上齐声举画桡。却是内人争意切，六宫罗袖一时招。",
            "comment": ""
        },
        {
            "title": "杂曲歌辞·树中草",
            "content": "青青树中草，托根非不危。草生树却死，荣枯君可知",
            "comment": ""
        },
        {
            "title": "再吟鹦鹉",
            "content": "万里去心违，奇毛觉自非。美人怜解语，凡鸟畏多机。未胜无丹嘴，何劳事绿衣。雕笼终不恋，会向故山归。",
            "comment": ""
        },
        {
            "title": "杂曲歌辞·爱妾换马",
            "content": "一面妖桃千里蹄，娇姿骏骨价应齐。乍牵玉勒辞金栈，催整花钿出绣闺。去日岂无沾袂泣，归时还有顿衔嘶。婵娟躞蹀春风里，挥手摇鞭杨柳堤。绮阁香销华厩空，忍将行雨换追风。休怜柳叶双眉翠，却爱桃花两耳红。侍宴永辞春色里，趁朝休立漏声中。恩劳未尽情先尽，暗泣嘶风两意同。",
            "comment": ""
        },
        {
            "title": "杂曲歌辞·车遥遥",
            "content": "东方昽昽车轧轧，地色不分新去辙。闺门半掩床半空，斑斑枕花残泪红。君心若车千万转，妾身如辙遗渐远。碧川迢迢山宛宛，马蹄在耳轮在眼。桑间女儿情不浅，莫道野蚕能作茧。",
            "comment": ""
        },
        {
            "title": "杂曲歌辞·自君之出矣",
            "content": "自君之出矣，万物看成古。千寻葶苈枝，争奈长长苦。",
            "comment": ""
        },
        {
            "title": "杂曲歌辞·少年行",
            "content": "少年足风情，垂鞭卖眼行。带金师子小，裘锦骐驎狞。选匠装金镫，推钱买钿筝。李陵虽效死，时论得虚名。",
            "comment": ""
        },
        {
            "title": "杂曲歌辞·少年乐",
            "content": "二十便封侯，名居第一流。绿鬟深小院，清管下高楼。醉把金船掷，闲敲玉镫游。带盘红鼹鼠，袍砑紫犀牛。锦袋归调箭，罗鞋起拨球。眼前长贵盛，那信世间愁。",
            "comment": ""
        },
        {
            "title": "琴曲歌辞·昭君怨二首",
            "content": "万里边城远，千山行路难。举头惟见月，何处是长安。汉庭无大议，戎虏几先和。莫羡倾城色，昭君恨最多。",
            "comment": ""
        },
        {
            "title": "琴曲歌辞·思归引",
            "content": "重重作闺清旦鐍，两耳深声长不彻。深宫坐愁百年身，一片玉中生愤血。焦桐罢弹丝自绝，漠漠暗魂愁夜月。故乡不归谁共穴，石上作蒲蒲九节。",
            "comment": ""
        },
        {
            "title": "琴曲歌辞·雉朝飞操",
            "content": "朝阳陇东泛暖景，双啄双飞双顾影。朱冠锦襦聊日整，漠漠雾中如衣絅。伤心卢女弦，七十老翁长独眠。雄飞在草雌在田，衷肠结愤气呵天。圣人在上心不偏，翁得女妻甚可怜。",
            "comment": ""
        },
        {
            "title": "相和歌辞·拔蒲歌",
            "content": "拔蒲来，领郎镜湖边。郎心在何处，莫趁新莲去。拔得无心蒲，问郎看好无。",
            "comment": ""
        },
        {
            "title": "相和歌辞·乌夜啼",
            "content": "忽忽南飞返，危弦共怨凄。暗霜移树宿，残夜绕枝啼。咽绝声重叙，愔淫思乍迷。不妨还报喜，误使玉颜低。",
            "comment": ""
        },
        {
            "title": "相和歌辞·团扇郎",
            "content": "白团扇，今来此去捐。愿得入郎手，团圆郎眼前。",
            "comment": ""
        },
        {
            "title": "相和歌辞·雁门太守行",
            "content": "城头月没霜如水，趚趚蹋沙人似鬼。灯前拭泪试香裘，长引一声残漏子。驼囊泻酒酒一杯，前头啑血心不回。寄语年少妻莫哀，鱼金虎竹天上来，雁门山边骨成灰。",
            "comment": ""
        },
        {
            "title": "横吹曲辞·白鼻騧",
            "content": "为底胡姬酒，长来白鼻騧。摘莲抛水上，郎意在浮花。第十九卷",
            "comment": ""
        },
        {
            "title": "横吹曲辞·折杨柳",
            "content": "红粉青楼曙，垂杨仲月春。怀君重攀折，非妾妒腰身。舞带萦丝断，娇娥向叶嚬。横吹凡几曲，独自最愁人。",
            "comment": ""
        },
        {
            "title": "相和歌辞·长门怨",
            "content": "日映宫墙柳色寒，笙歌遥指碧云端。珠铅滴尽无心语，强把花枝冷笑看。",
            "comment": ""
        },
        {
            "title": "横吹曲辞·入关",
            "content": "都城连百二，雄险北回环。地势遥尊岳，河流侧让关。秦皇曾虎视，汉祖亦龙颜。何事枭凶辈，干戈自不闲。",
            "comment": ""
        },
        {
            "title": "赠内人",
            "content": "禁门宫树月痕过，媚眼惟看宿鹭窠。斜拔玉钗灯影畔，剔开红焰救飞蛾。",
            "comment": "：①禁门：宫门。\r\n②红焰：指灯芯。 | ：　　月光从禁门移到了宫树，明媚的双目只能看见栖息的白鹭的巢。在灯影中斜拔下玉簪，剔开灯芯救出飞蛾。 | ：　　唐代选入宫中宜春院的歌舞妓称“内人”。她们一入深宫内院，就与外界隔绝，被剥夺了自由和人生幸福。这首诗题为《赠内人》，其实并不可能真向她们投赠诗篇，不过借此题目来驰骋诗人的遐想和遥念而已。这是一首宫怨诗。诗人描写了一个独在月下灯影旁，只能看到鸟巢的宫女拔钗救飞蛾的情景，这一系列的动作，折射出宫女寂寞凄凉的遭遇与内心的痛苦。全诗意蕴深曲，耐人寻味。 | 【注释】内人：诗中指宫内习艺的少女。【简析】：写了宫内习艺少女对真正爱情的渴望和自身的凄清境况，以飞蛾相比，十分贴切。------------------　　唐代选入宫中宜春院的歌舞妓称“内人”。她们一入深宫内院，就与外界隔绝，被剥夺了自由和人生幸福。这首诗题为《赠内人》，其实并不可能真向她们投赠诗篇，不过借此题目来驰骋诗人的遐想和遥念而已。这是一首宫怨诗，但诗人匠心独运，不落窠臼，既不正面描写她们的凄凉寂寞的生活，也不直接道出她们的愁肠万转的怨情，只从她们中间一个人在月下、灯畔的两个颇为微妙的动作，折射出她的遭遇、处境和心情。　　诗的首句“禁门宫树月痕过”，乍看是一个平平常常的写景句子，而诗人在用字遣词上却是费了一番斟酌的。“禁门宫树”，点明地点，但门而曰“禁门”，树而曰“宫树”，就烘托出了宫禁森严、重门深闭的环境气氛。“月痕过”，点明时间，但月而曰“月痕”，就给人以暗淡朦胧之感，而接以一个“过”字，更有深意存乎其间，既暗示即将出场的月下之人在百无聊赖之中伫立凝望已久，又从光阴的流逝中暗示此人青春的虚度。　　第二句“媚眼惟看宿鹭窠”，紧承上句所写的禁门边月过树梢之景，引出了地面上仰首望景之人。“媚眼”两字，说明望景之人是一位女性，而且是一位美貌的少女，《诗经·卫风·硕人》就曾以“美目盼兮”四个字传神地点出了庄姜之美。但可怜这位美貌的少女，空有明媚的双目，却看不到禁门外的世界。此刻在月光掩映下，她正在看什么呢？原来正在看宿鹭的窠巢，不仅是看，而且是“惟看”。这是因为，在如同牢狱的宫禁中，环境单调得实在没有东西可看，她无可奈何地惟有把目光投向那高高在宫树之上的鹭窠；也可能因为，周围可看的景物虽多，而惟有树梢的鹭窠富有生活气息，所以吸引住了她的视线。这里，诗人没有进一步揭示她在“惟看宿鹭窠”时的内心活动，这是留待读者去想象的。不妨假设，此时月过宫树，飞鸟早已投林，她在凝望鹭窠时会想：飞鸟还有归宿，还有“家庭”，它们还可以飞出禁门，在广大的天地中游翔，而自己何时才能飞出牢笼，重回人间呢？一双媚眼所注，是充满了对自由的渴望，对幸福的憧憬的。　　诗的下半首又变换了一个场景，把镜头从户外转向户内，从宫院的树梢头移到室内的灯光下，现出了一个斜拔玉钗、拨救飞蛾的近景。前一句“斜拔玉钗灯影畔”，是用极其细腻的笔触描画出了诗中人的一个极其优美的女性动作，显示了这位少女的风姿。后一句“剔开红焰救飞蛾”，是说明“斜拔玉钗”的意向所在，显示了这位少女的善良心愿。这里，诗人也没有进一步揭示她的内心活动，而读者自会这样设想：如果说她看到飞鸟归巢会感伤自己还不如飞鸟，那么，当她看到飞蛾投火会感伤自己的命运好似飞蛾，而剔开红焰，救出飞蛾，既是对飞蛾的一腔同情，也是出于自我哀怜。　　这是一首造意深曲、耐人寻味的宫怨诗，在艺术构思和表现手法上有其与众不同的特色。　　（陈邦炎）"
        },
        {
            "title": "题金陵渡",
            "content": "金陵津渡小山楼，一宿行人自可愁。潮落夜江斜月里，两三星火是瓜洲。",
            "comment": "：①金陵津渡：今江苏省镇江市江畔。津、渡，均为渡口。\r\n②小山楼：为作者宿处。\r\n③瓜州：今江苏省邗江南，与镇江隔江相对，因州似瓜，故名。 | ：　　金陵渡口的小山楼，独宿一夜辗转难眠心生愁意。夜晚潮水在月光的斜映中落下去，两三点灯火的地方就是瓜州。 | ：　　这是张祜漫游江南时写的一首小诗。金陵渡在镇江，非指南京。小山楼是诗人当时寄居之地。诗人抒写了在旅途中的愁思，表现了诗人心中的寂寞。全诗清灵妥贴，真切自然。 | 【注释】金陵津渡：指今江苏镇江的西津渡。瓜州：在江苏省刊江县南。【简析】：羁旅、山楼、斜月、夜潮，加上两三星火，极具萧瑟清冷的意味，充盈着无穷的愁绪。----------------------------　　这是张祜漫游江南时写的一首小诗。　　“金陵津渡小山楼”，此“金陵渡”在镇江，非指南京。“小山楼”是诗人当时寄居之地。首句点题，轻灵妥贴。　　“一宿行人自可愁”，用一“可”字，毫不费力。“可”当作“合”解，而比“合”字轻松。　　这两句是引子，起笔平淡而轻松，接着便极自然地将读者引入佳境。　　“潮落夜江斜月里”，诗人伫立在小山楼上眺望夜江，只见天边月已西斜，江上寒潮初落。　　一团漆黑的夜江之上，本无所见，而诗人却在朦胧的西斜月光中，观赏到潮落之景。用一“斜”字，好极，既有景，又点明了时间──将晓未晓的落潮之际；与上句“一宿”呼应，这不清楚地告诉我们行人那一宿羁愁旅意不曾成寐的情形吗？所以，此句与第二句自然地沟通。诗人用笔轻灵而细腻，在精工镂刻中，又不显斧凿之痕，显得那么浑成无迹。　　落潮的夜江浸在斜月的光照里，在烟笼寒水的背景上，忽见远处有几点星火闪烁，诗人不由脱口而出：“两三星火是瓜州。”将远景一点染，这幅美妙的夜江画也告完成。试看“两三星火”，用笔何其潇洒空灵，动人情处不须多，“两三”足矣。“一寸二寸之鱼，三竿两竿之竹”，宜乎以少胜多，点染有致，然而也是实景，那“两三星火”点缀在斜月朦胧的夜江之上，显得格外明亮。　　那是什么地方？诗人用“是瓜洲”三字作了回答。这个地名与首句“金陵渡”相应，达到首尾圆合。此外，这三字还包藏着诗人的惊喜和慨叹，传递出一种悠远的神情。　　这首诗的境界，清美之至，宁静之至。那两三星火与斜月、夜江明暗相映衬，融成一体，情景如在目前。　　若把“星火”换上《枫桥夜泊》诗的“渔火”好不好呢？不好。因为“江枫渔火”是近景，看得清，“两三星火”是远景，看不分明，只见星星点点，如何知是渔火？是灯光？唯其如此，却更惹人想象。《枫桥夜泊》用的是重笔，此首纯用轻笔，两者也有不同。　　（钱仲联 徐永端）"
        },
        {
            "title": "横吹曲辞·捉搦歌",
            "content": "门上关，墙上棘，窗中女子声唧唧，洛阳大道徒自直。女子心在婆舍侧，呜呜笼鸟触四隅。养男男娶妇，养女女嫁夫。阿婆六十翁七十，不知女子长日泣，从他嫁去无悒悒。",
            "comment": ""
        },
        {
            "title": "集灵台二首",
            "content": "日光斜照集灵台，红树花迎晓露开。昨夜上皇新授箓，太真含笑入帘来。虢国夫人承主恩，平明骑马入宫门。却嫌脂粉污颜色，淡扫蛾眉朝至尊。",
            "comment": "：集灵台：即长生殿，在华清宫。上皇：指唐玄宗。第二首亦载《杜工部集》。 | ：两首诗一写贵妃，一写她的三姊，都是以写实来侧面讽喻玄宗。 | 【注释】集灵台：即长生殿，在华清宫。上皇：指唐玄宗。第二首亦载《杜工部集》。【简析】：两首诗一写贵妃，一写她的三姊，都是以写实来侧面讽喻玄宗。-----------------------------------虢国夫人承主恩， 平明骑马入宫门。　　却嫌脂粉污颜色， 淡扫蛾眉朝至尊。　　《集灵台》诗共两首，这是第二首。集灵台在骊山之上，为祀神之所。　　杨贵妃得宠于唐玄宗，杨氏一门皆受封爵。据《旧唐书·杨贵妃传》所载，其大姐封韩国夫人，三姐封虢国夫人，八姐封秦国夫人，“并承恩泽，出入宫掖，势倾天下”。这首诗通过虢国夫人朝见唐玄宗的描写，讥讽他们之间的暧昧关系和杨氏专宠的气焰。　　首句中“承主恩”三字已暗示讽意。因为虢国夫人并非玄宗嫔妃，居然“承主恩”，实为不正常之怪事。第二句“平明骑马入宫门”，是对“承主恩”的具体描绘。“平明”是天已大亮之时，此刻本非朝见皇帝的时辰，虢国夫人却能上朝，不是皇帝特宠，哪得如此；宫门乃是禁地，岂是骑马之所在，虢国夫人却能骑马而入，不是皇帝特准，又哪能如此！因此，“平明骑马入宫门”，看似平淡的叙述语气，却耐人寻味。平明之时，宫门禁苑的骑马之举，是多么异乎寻常地违背朝廷常规，虢国夫人和玄宗的荒唐也就不言而自明了。第三句“却嫌脂粉污颜色”，笔锋突然转到虢国夫人的容貌上来了。脂粉本是使妇女更增美色的化妆品，而虢国夫人“却嫌脂粉”，岂非又是怪事？一查，据《太真外传》说：“虢国不施妆粉，自衒美艳，常素面朝天。”原来她自信自己天然美色胜似脂粉妆饰，也正是为了在皇帝面前衒耀争宠，这与以浓妆艳抹取悦于君王实为异曲同工。第四句“淡扫蛾眉朝至尊”是“却嫌脂粉污颜色”的结果。“朝至尊”与一、二两句相呼应，又坐实到朝见上来。三、四两句从字面上看，纯系夸耀虢国夫人超乎常人的美色。但是透过“却嫌脂粉”的“淡扫蛾眉”，含而不露地勾画出了虢国夫人那轻佻风骚、刻意承欢的形象。尤其是这一形象与“至尊”这个堂皇的名号相连，使人感到一种莫可名状的辛辣的讽刺意味。　　本诗最大的特点就是含蓄。它似褒实贬，欲抑反扬，以极其恭维的语言进行着十分深刻的讽刺，艺术技巧是颇高超的。　　（唐永德）"
        },
        {
            "title": "何满子",
            "content": "故国三千里，深宫二十年。一声何满子，双泪落君前。",
            "comment": "：①何满子：曲名。\r\n②故国：故乡。 | ：　　离开故乡三千里，在深宫里居住了二十年。唱了一声何满子，双泪落在你面前。 | ：　　这是一首宫怨诗，描述了宫人悲惨的一生，反映了宫人生活的痛苦与悲伤。这首诗有两个特点。一是：四句诗中，前三句都是没有谓语的名词句，使这首诗特别简括凝练、强烈有力。二是：四句诗中，以“三千里”表明距离，以“二十年”表明时间，以“一声”写歌唱，以“双泪”写泣下，句句都用数字，使诗句特别精炼。 | 【注释】[1]何满子：曲名。　　这首五绝又题作《何满子》。短短二十字，写宫人的悲苦，令人一唱三叹，感慨系之。诗中每一句都嵌着一个数字，句与句基本对偶，也是一个特色。　　一般以绝句体裁写的篇幅短小的宫怨诗，总是只揭开生活画图的一角，让读者从一个片断场景看到宫人悲惨的一生；同时往往写得委婉含蓄，一些内容留待读者自己去想象，去玩味。这首诗却与众不同。它展示的是一幅生活全图，而且是直叙其事，直写其情。　　诗总共只有二十个字。作者在前半首里，以举重若轻、驭繁如简的笔力，把一个宫人远离故乡、幽闭深宫的整个遭遇浓缩在短短十个字中。首句「故国三千里」，是从空间着眼，写去家之远；次句「深宫二十年」，是从时间下笔，写入宫之久。这两句诗，不仅有高度的概括性，而且有强烈的感染力；不仅把诗中女主角的千愁万恨一下子集中地显示了出来，而且是加一倍、进一层地表达了她的愁恨。一个少女不幸被选入宫，与家人分离，与外界隔绝，失去幸福，失去自由，本来已经够悲惨了，何况家乡又在三千里之外，岁月已有二十年之长，这就使读者感到其命运更加悲惨，其身世更可同情。与这两句诗相似的有柳宗元《别舍弟宗一》诗中「一身去国六千里，万死投荒十二年」一联，也是以距离的遥远、时间的久长来表明去国投荒的分外可悲。这都是以加一倍、进一层的写法来增加诗句的重量和深度。　　后半首诗转入写怨情，以一声悲歌、双泪齐落的事实，直截了当地写出了诗中人埋藏极深、蓄积已久的怨情。这后两句诗也以强烈取胜，不以含蓄见长。过去一些诗论家有诗贵含蓄、忌直贵曲的说法，其实并不是绝对的。应当说，一首诗或曲或直，或含蓄或强烈，要服从它的内容。这首诗的前半首已经把诗中人的处境之悲惨写到了极点，为逼出怨情蓄足了力量，因而在下半首中就势必让诗中人的怨情喷薄而出、一泻为快了。这样才能使整首诗显得强烈有力，更能收到打动读者的艺术效果。这里，特别值得拈出的一点是：有些宫怨诗把宫人产生怨情的原因写成是由于见不到皇帝或失宠于皇帝，那是不可取的；这首诗反其道而行之，它所写的怨情是在「君前」、在诗中人的歌舞受到皇帝赏识的时候迸发出来的。这个怨情，联系前两句看，决不是由于不得进见或失宠，而是对被夺去了幸福和自由的抗议，正是刘皂在一首《长门怨》中所说，「不是思君是恨君」。　　这首诗还有两个特点。一是：四句诗中，前三句都是没有谓语的名词句。谢榛在《四溟诗话》中曾指出，诗句中「实字多，则意简而句健」，而他所举的「皆用实字」的例句，就是名词句。这首诗之所以特别简括凝炼、强烈有力，与运用这种特殊的诗句结构有关。另一特点是：四句诗中，以「三千里」表明距离，以「二十年」表明时间，以「一声」写歌唱，以「双泪」写泣下，句句都用了数目字。而数字在诗歌中往往有其特殊作用，它能把一件事情、一个问题表达得更清晰，更准确，给读者以更深刻的印象，也使诗句特别精炼有力。这首诗的这两个艺术形式上的特点，与它的内容互为表里，相得益彰。　　与张祜同时的诗人杜牧非常欣赏这首诗，在一首酬张祜的诗中有「可怜故国三千里，虚唱歌词满六宫」句。这说明，张祜的这首诗道出了宫人的辛酸，讲出了宫人要讲的话，当时传入宫中，曾为宫人广泛歌唱。　　（陈邦炎） | 【注释】何满子：曲名。【注解】：１、故国：指故乡。２、君：指唐武宗。【韵译】：故乡远隔三千里，（别了兄弟父母）；深宫幽闭二十年，（好比笼中鹦鹉）。听一声何满子曲，（不禁想我身世）；双眼落泪在君前。（你害得我多苦）！【评析】：����这是一首短小的宫怨诗。首句写宫女离家遥远；二句写入宫多年；三句写悲愤到达极点；四句写君前落泪以示抗议。一般宫怨诗多写宫女失宠或不得幸之苦，而此诗却一反其俗，写在君前挥泪怨恨，还一个被夺去幸福与自由的女性的本来面目。这是独到之所在。����全诗只用了“落”字一个动词。其他全部以名词组成，因而显得特别简括凝炼，强烈有力；又每句嵌入数目字，把事件表达得清晰而明确。--引自\"超纯斋诗词\"bookbest.163.net 翻译、评析：刘建勋【简析】：这首五绝又题作《宫词》。短短二十字，写宫人的悲苦，令人一唱三叹，感慨系之。诗中每一句都嵌着一个数字，句与句基本对偶，也是一个特色。"
        },
        {
            "title": "相和歌辞·莫愁乐",
            "content": "侬居石城下，郎到石城游。自郎石城出，长在石城头。",
            "comment": ""
        },
        {
            "title": "宫词",
            "content": "自倚能歌曲，先皇掌上怜。新曲何处唱？肠断李延年。",
            "comment": ""
        },
        {
            "title": "千秋乐",
            "content": "八月平时花萼楼，万方同乐奏千秋。倾城人看长竿出，一伎初成妙解愁。",
            "comment": ""
        }
    ]
}