{
    "dynasty": "唐",
    "author": "许浑",
    "poems": [
        {
            "title": "送曾主簿归楚州省觐，予亦明日归姑孰",
            "content": "帆转清淮极鸟飞，落帆应换老莱衣。河亭未醉先惆怅，明日还从此路归。",
            "comment": ""
        },
        {
            "title": "东陵赴京道病东归，寓居开元寺，寄卢员外宋",
            "content": "西风吹雨雁初时，病寄僧斋罢献书。万里咸秦劳我马，四邻松桂忆吾庐。沧洲有约心还静，青汉无媒迹自疏。不是醉眠愁不散，莫言琴酒学相如。",
            "comment": ""
        },
        {
            "title": "湖南徐明府余之南邻，久不还家，因题林馆",
            "content": "湘南官罢不归来，高阁经年掩绿苔。鱼溢池塘秋雨过，鸟还洲岛暮潮回。阶前石稳棋终局，窗外山寒酒满杯。借问先生独何处，一篱疏菊又花开。",
            "comment": ""
        },
        {
            "title": "元处士自洛归宛陵山居，见示詹事相公饯行之",
            "content": "紫霄峰下绝韦编，旧隐相如结袜前。月落尚留东閤醉，风高还忆北窗眠。江城夜别潇潇雨，山槛晴归漠漠烟。一顷豆花三顷竹，想应抛却钓鱼船。",
            "comment": ""
        },
        {
            "title": "余谢病东归，王秀才见寄，今潘秀才南棹奉酬",
            "content": "酷似牢之玉不如，落星山下白云居。春耕旋构金门客，夜学兼修玉府书。风扫碧云迎鸷鸟，水还沧海养嘉鱼。莫将年少轻时节，王氏家风在石渠。",
            "comment": ""
        },
        {
            "title": "和淮南王相公与宾僚同游瓜洲别业，题旧书斋",
            "content": "碧油红旆想青衿，积雪窗前尽日吟。巢鹤去时云树老，卧龙归处石潭深。道傍苦李犹垂实，城外甘棠已布阴。宾御莫辞岩下醉，武丁高枕待为霖。",
            "comment": ""
        },
        {
            "title": "宣城崔大夫召联句，偶疾不获赴因献",
            "content": "心慕知音命自拘，画堂闻欲试吹竽。茂陵罢酒惭中圣，漳浦题诗怯大巫。鬐鬣几年伤在藻，羽毛终日羡栖梧。还愁旅棹空归去，枫叶荷花钓五湖。",
            "comment": ""
        },
        {
            "title": "自楞伽寺晨起泛舟，道中有怀",
            "content": "碧树苍苍茂苑东，佳期迢递路何穷。一声山鸟曙云外，万点水萤秋草中。门掩竹斋微有月，棹移兰渚淡无风。欲知此路堪惆怅，菱叶蓼花连故宫。",
            "comment": ""
        },
        {
            "title": "寓居开元精舍，酬薛秀才见贻",
            "content": "知己萧条信陆沉，茂陵扶疾卧西林。芰荷风起客堂静，松桂月高僧院深。清露下时伤旅鬓，白云归处寄乡心。怜君诗句犹相忆，题在空斋夜夜吟。",
            "comment": ""
        },
        {
            "title": "与郑二秀才同舟东下洛中，亲朋送至景云寺",
            "content": "三十六峰横一川，绿波无路草芊芊。牛羊晚食铺平地，雕鹗晴飞摩远天。洛客尽回临水寺，楚人皆逐下江船。东西未有相逢日，更把繁华共醉眠。",
            "comment": ""
        },
        {
            "title": "与裴三十秀才自越西归望亭阻冻，登虎丘山寺",
            "content": "春草越吴间，心期旦夕还。酒乡逢客病，诗境遇僧闲。倚棹冰生浦，登楼雪满山。东风不可待，归鬓坐斑斑。",
            "comment": ""
        },
        {
            "title": "蒙河南刘大夫见示与吏部张公喜雪酬唱，辄敢",
            "content": "风度龙山暗，云凝象阙阴。瑞花琼树合，仙草玉苗深。欲醉梁王酒，先调楚客琴。即应携手去，将此助商霖。",
            "comment": ""
        },
        {
            "title": "江西郑常侍赴镇之日有寄，因酬和",
            "content": "来暮亦何愁，金貂在鹢舟。旆随寒浪动，帆带夕阳收。布令滕王阁，裁诗郢客楼。即应归凤沼，中外赞天休。",
            "comment": ""
        },
        {
            "title": "将归涂口，宿郁林寺道玄上人院二首",
            "content": "西岩一磬长，僧起树苍苍。开殿洒寒水，诵经焚晚香。竹风云渐散，杉露月犹光。无复重来此，归舟凌夕阳。春寻采药翁，归路宿禅宫。云起客眠处，月残僧定中。藤花深洞水，槲叶满山风。清境不能住，朝朝惭远公。",
            "comment": ""
        },
        {
            "title": "王秀才自越见寻不遇，题诗而回，因以酬寄",
            "content": "南斋知数宿，半为木兰开。晴阁留诗遍，春帆载酒回。烟深扬子宅，云断越王台。自有孤舟兴，何妨更一来。",
            "comment": ""
        },
        {
            "title": "再游越中，伤朱庆馀协律好直上人",
            "content": "昔年湖上客，留访雪山翁。王氏船犹在，萧家寺已空。月高花有露，烟合水无风。处处多遗韵，何曾入剡中。",
            "comment": ""
        },
        {
            "title": "游维山新兴寺，宿石屏村谢叟家",
            "content": "晚过石屏村，村长日渐曛。僧归下岭见，人语隔溪闻。谷响寒耕雪，山明夜烧云。家家扣铜鼓，欲赛鲁将军。",
            "comment": ""
        },
        {
            "title": "南海府罢，南康阻浅，行侣稍稍登陆而迈，主",
            "content": "暗滩水落涨虚沙，滩去秦吴万里赊。马上折残江北柳，舟中开尽岭南花。离歌不断如留客，归梦初惊似到家。山鸟一声人未起，半床春月在天涯。",
            "comment": ""
        },
        {
            "title": "南亭夜坐，贻开元禅定二道者",
            "content": "暮暮焚香何处宿，西岩一室映疏藤。光阴难驻迹如客，寒暑不惊心似僧。高树有风闻夜磬，远山无月见秋灯。身闲境静日为乐，若问其余非我能。",
            "comment": ""
        },
        {
            "title": "李秀才近自涂口迁居新安，适枉缄书，见宽悲",
            "content": "远书开罢更依依，晨坐高台竟落晖。颜巷雪深人已去，庾楼花盛客初归。东堂望绝迁莺起，南国哀余候雁飞。今日劳君犹问讯，一官唯长故山薇。",
            "comment": ""
        },
        {
            "title": "陪越中使院诸公，镜波馆饯明台裴郑二使君",
            "content": "倾幕来华馆，淹留二使君。舞移清夜月，歌断碧空云。海郡楼台接，江船剑戟分。明时自鶱翥，无复叹离群。",
            "comment": ""
        },
        {
            "title": "夜行次东关（一作行次潼关驿）逢魏扶东归",
            "content": "南北断蓬飘，长亭酒一瓢。残云归太华，疏雨过中条。树色随关迥，河声入塞遥。劳歌此分首，风急马萧萧。",
            "comment": ""
        },
        {
            "title": "三十六湾",
            "content": "缥缈临风思美人，荻花枫叶带离声。夜深吹笛移船去，三十六湾秋月明。",
            "comment": ""
        },
        {
            "title": "记梦",
            "content": "晓入瑶台露气清，座中唯有许飞琼。尘心未尽俗缘在，十里下山空月明。",
            "comment": ""
        },
        {
            "title": "僧院影堂",
            "content": "香销云凝旧僧家，僧刹残灯壁半斜。日暮松烟空漠漠，秋风吹破妙莲华。",
            "comment": ""
        },
        {
            "title": "王可封临终",
            "content": "十世为儒少子孙，一生长负信陵恩。今朝埋骨寒山下，为报慈亲休倚门。",
            "comment": ""
        },
        {
            "title": "祗命许昌自郊居，移就公馆秋日寄茅山高拾遗",
            "content": "一笛迎风万叶飞，强携刀笔换荷衣。潮寒水国秋砧早，月暗山城夜漏稀。岩响远闻樵客过，浦深遥送钓童归。中年未识从军乐，虚近三茅望少微。",
            "comment": ""
        },
        {
            "title": "酬对雪见寄",
            "content": "飞度龙山下远空，拂檐萦竹昼濛濛。知君吟罢意无限，曾听玉堂歌北风。",
            "comment": ""
        },
        {
            "title": "读戾太子传",
            "content": "佞臣巫蛊已相疑，身没湖边筑望思。今日更归何处是，年年芳草上台基。",
            "comment": ""
        },
        {
            "title": "病中和大夫玩江月",
            "content": "江上悬光海上生，仙舟迢递绕军营。高歌一曲同筵醉，却是刘桢坐到明。",
            "comment": ""
        },
        {
            "title": "李定言自殿院衔命归阙，拜员外郎迁右史因寄",
            "content": "白笔南征变二毛，越山愁瘴海惊涛。才归龙尾含鸡舌，更立螭头运兔毫。阊阖欲开宫漏尽，冕旒初坐御香高。吴中旧侣君先贵，曾忆王祥与佩刀。",
            "comment": ""
        },
        {
            "title": "金谷园",
            "content": "三惑沉身是此园，古藤荒草野禽喧。二十四友一朝尽，爱妾坠楼何足言。",
            "comment": ""
        },
        {
            "title": "宿咸宜观",
            "content": "羽袖飘飘杳夜风，翠幢归殿玉坛空。步虚声尽天未晓，露压桃花月满宫。",
            "comment": ""
        },
        {
            "title": "紫藤",
            "content": "绿蔓秾阴紫袖低，客来留坐小堂西。醉中掩瑟无人会，家近江南罨画溪。",
            "comment": ""
        },
        {
            "title": "酬康州韦侍御同年",
            "content": "桂楫美人歌木兰，西风袅袅露漙漙。夜长曲尽意不尽，月在清湘洲渚寒。",
            "comment": ""
        },
        {
            "title": "赠何处士",
            "content": "东别茅峰北去秦，梅仙书里说真人。白头主印青山下，虽遇唐生不敢亲。",
            "comment": ""
        },
        {
            "title": "将赴京师，留题孙处士山居二首",
            "content": "草堂近西郭，遥对敬亭开。枕腻海云起，簟凉山雨来。高歌怀地肺，远赋忆天台。应学相如志，终须驷马回。西岩有高兴，路僻几人知。松荫花开晚，山寒酒熟迟。游从随野鹤，休息遇灵龟。长见邻翁说，容华似旧时。",
            "comment": ""
        },
        {
            "title": "酬江西卢端公蓝口阻风见寄之什",
            "content": "又携刀笔泛膺舟，蓝口风高桂楫留。还似郢中歌一曲，夜来春雪照西楼。",
            "comment": ""
        },
        {
            "title": "晨起西楼",
            "content": "留情深处驻横波，敛翠凝红一曲歌。明月下楼人未散，共愁三径是天河。",
            "comment": ""
        },
        {
            "title": "鹭鸶",
            "content": "西风澹澹水悠悠，雪点丝飘带雨愁。何限归心倚前閤，绿蒲红蓼练塘秋。",
            "comment": ""
        },
        {
            "title": "学仙二首",
            "content": "汉武迎仙紫禁秋，玉笙瑶瑟祀昆丘。年年望断无消息，空闭重城十二楼。心期仙诀意无穷，采画云车起寿宫。闻有三山未知处，茂陵松柏满西风。",
            "comment": ""
        },
        {
            "title": "听唱山鹧鸪",
            "content": "金谷歌传第一流，鹧鸪清怨碧烟愁。夜来省得曾闻处，万里月明湘水秋。",
            "comment": ""
        },
        {
            "title": "览故人题僧院诗",
            "content": "高阁清吟寄远公，四时云月一篇中。今来借问独何处，日暮槿花零落风。",
            "comment": ""
        },
        {
            "title": "旌儒庙",
            "content": "寒陌阴风万古悲，儒冠相枕死秦时。庙前亦有商山路，不学老翁歌紫芝。",
            "comment": ""
        },
        {
            "title": "秦楼曲",
            "content": "秦女梦余仙路遥，月窗风簟夜迢迢。潘郎翠凤双飞去，三十六宫闻玉箫。",
            "comment": ""
        },
        {
            "title": "听琵琶",
            "content": "欲写明妃万里情，紫槽红拨夜丁丁。胡沙望尽汉宫远，月落天山闻一声。",
            "comment": ""
        },
        {
            "title": "送宋处士归山",
            "content": "卖药修琴归去迟，山风吹尽桂花枝。世间甲子须臾事，逢著仙人莫看棋。",
            "comment": ""
        },
        {
            "title": "秋思",
            "content": "琪树西风枕簟秋，楚云湘水忆同游。高歌一曲掩明镜，昨日少年今白头。",
            "comment": ""
        },
        {
            "title": "过湘妃庙",
            "content": "古木苍山掩翠娥，月明南浦起微波。九疑望断几千载，斑竹泪痕今更多。",
            "comment": ""
        },
        {
            "title": "鸿沟",
            "content": "相持未定各为君，秦政山河此地分。力尽乌江千载后，古沟芳草起寒云。",
            "comment": ""
        },
        {
            "title": "送薛先辈入关",
            "content": "一卮春酒送离歌，花落敬亭芳草多。欲问归期已深醉，只应孤梦绕关河。",
            "comment": ""
        },
        {
            "title": "缑山庙",
            "content": "王子吹箫月满台，玉箫清转鹤裴回。曲终飞去不知处，山下碧桃春自开。",
            "comment": ""
        },
        {
            "title": "游楞伽寺",
            "content": "碧烟秋寺泛潮来，水浸城根古堞摧。尽日伤心人不见，石榴花满旧琴台。",
            "comment": ""
        },
        {
            "title": "途经秦始皇墓",
            "content": "龙盘虎踞树层层，势入浮云亦是崩。一种青山秋草里，路人唯拜汉文陵。",
            "comment": " | 【注释】　　秦始皇统一了中国，推动了经济、文化的发展，是作出了巨大历史贡献的。但他又是一个暴君，实行专制主义，给人民带来深重的苦难，受到后人谴责。许浑这首诗抒写了他行经秦始皇墓时的感想。　　秦始皇墓位于陕西临潼县东约五公里的下河村附近，南依骊山，北临渭水。它建成于公元前二一○年，坟丘为土筑，经二千年的风雨剥蚀，现存高四十三米，周长二千米。陵墓落成之初，坟上“树草木以象山”。在山光水色的映照下，在空旷的平地上托起的这座山一样的巨大坟茔，这就正如首句形容的那样，给人以“龙盘虎踞”之感。诗人在墓前驻足，目光从墓基转向墓顶，见到的是层层绿树，直上云天。眼前的高坟，不正好象征着秦始皇生前煊赫的声势吗？“势入浮云亦是崩”，覆亡之迅速与秦始皇在位时不可一世的声势，恰恰形成极富于讽刺性的鲜明对照。诗人将无比丰富的历史内容熔铸在这简短的七个字里。一个“崩”字，声如裂帛，宣告了秦皇已死，秦朝已亡，似乎言尽意绝，下文难以为继了。然而诗人忽一转笔：“一种青山秋草里，路人唯拜汉文陵”，诗作旋即别开生面，令人称绝。这两句与前两句似断而实连，诗意从“崩”字悄悄引出，不着痕迹地进一步写出了秦始皇形象在后人心目中的彻底崩塌。同样是青山秋草，路人却只向汉文帝陵前参拜。汉文帝谦和、仁爱与俭朴，同秦始皇的刚愎、凶残与奢靡正好是强烈的对比。对于仁君和暴君，人们自会作出自己的评判。末句一个“唯”字，鲜明地指出了这一点。后两句表面看来似乎把笔墨荡开，从秦始皇写到了汉文帝，从诗人自己写到了“路人”，实际上却有形愈松而意愈紧的效果，在轻浅疏淡的笔墨中显示出了厚重的力量。　　（陈志明）"
        },
        {
            "title": "经故太尉段公庙",
            "content": "静想追兵缓翠华，古碑荒庙闭松花。纪生不向荥阳死，争有山河属汉家。",
            "comment": ""
        },
        {
            "title": "陈宫怨二首",
            "content": "风暖江城白日迟，昔人遗事后人悲。草生宫阙国无主，玉树后庭花为谁。地雄山险水悠悠，不信隋兵到石头。玉树后庭花一曲，与君同上景阳楼。",
            "comment": ""
        },
        {
            "title": "客有卜居不遂薄游汧陇因题",
            "content": "海燕西飞白日斜，天门遥望五侯家。楼台深锁无人到，落尽春风第一花。",
            "comment": " | 【注释】　　如果不看诗题，上面这首许浑的绝句会被看作一首写景诗。它写的是在落花时节、日斜时光，遥望王侯第宅，所见到的楼台层叠、重门深闭之景。但联系诗题看，它显然是一首因事而题的托讽诗。它采用借物取喻，托景见意的手法，收到了言微旨远、节短音长的艺术效果。　　诗的第一句“海燕西飞白日斜”，表面写日斜燕飞之景，实际写在长安“卜居不遂”之客。周邦彦《满庭芳》词“年年，如社燕，飘流瀚海，来寄修椽”几句，也是以燕喻人。但周词中的“燕”还有修椽可寄，而许诗所写的“燕”则因无椽可寄而孤飞远去。据《幽闲鼓吹》记述，白居易应举时曾谒见顾况，顾看了白的名字，开玩笑说，长安米贵，居住下来可不容易。这一传说未必可信，却可以说明，在唐代想卜居长安是很难的。诗中之客既“卜居不遂”，只得“薄游陇”，而水和陇州在长安西方，所以诗句以“海燕西飞”影射此行。　　与这第一句诗形成对照的是第三句“楼台深锁无人到”。两句诗合起来，自然呈现出一个极不公平、极不合理的社会现象，这就是：一方面，来到长安的贫士寻不到一片栖身之地；另方面，重楼闲闭，无人居住。根据一些记载，当时的长安城内，高楼深院的甲第固比比皆是，长期废置的大宅也所在多有。白居易的《秦中吟》曾对此加以揭露和抨击。如《伤宅》诗说：“谁家起甲第，朱门大道边。丰屋中栉比，高墙外回环。累累六七堂，檐宇相连延。一堂费百万，郁郁起青烟。”又《凶宅》诗说：“长安多大宅，列在街西东。往往朱门内，房廊相对空。……风雨坏檐隙，蛇鼠穿墙墉。”这些诗句都是径陈其事，直指其失。但许浑的这首绝句，因为总共只有四句，二十八个字，不可能这样铺叙，就化繁为简，化实为虚。在这句中只从楼台的寂寥景象显示白诗中所描述的事实。它虽然不及白诗那样鲜明强烈，却有含蓄之妙、空灵之美。　　紧接第三句的末句“落尽东风第一花”，可说是第三句的补充和延伸。它把第三句所写的那样一个楼台深锁、空无一人的景象烘托得倍加寂寥，起了深化诗境、加强诗意的作用。这句表现的花开花谢、空负东风的意境，有点象汤显祖《牡丹亭》中所说的“原来姹紫嫣红开遍，似这般都付与断井颓垣”。曲词隐含无限的惆怅和幽怨，这句诗同样是怅怨之情，浮现纸面。这里，不仅楼台任其废置，无人居住，而且名花也空自飘落，无人观赏，就更令人惋惜不尽了。　　一首托讽诗，虽是意在彼而言在此，把本事、本意寓藏在对景物的描摹中，但作者总要在字里行间向读者传情示意，或明或暗地点出他的真正意图。这首诗，除了通过诗题表明写作动机外，诗中透露消息的主要是第二句“天门遥望五侯家”。句中的“遥望”二字显露了西去之客在临行前的依恋、怅惘、愤懑之情；“天门”二字则点出遥望之地在京城，望到的就是禁门外的景色。而句中的“五侯家”，在全诗中是承上启下的关捩。承上，是说上句暗指的西去陇之客此时视线所投向的是五侯之家，他的怅愤不平之气所投向的也是五侯之家；启下，是说在下两句中出现的空锁的楼台是属于五侯的，落尽的名花也是属于五侯的。五侯，用东汉桓帝时同日封宦官五人为侯事，这里作宦官的代称。联系唐代历史，自从安史乱后，宦官的权势越来越大，后来，连军队的指挥、皇帝的废立等大权也落到他们的手里。韩翃的《寒食》：“春城无处不飞花，寒食东风御柳斜，日暮汉宫传蜡烛，轻烟散入五侯家”，也是一首托讽诗。两诗都以“五侯家”三字点明作者所要讽刺的对象，其所揭露的都是成为唐代政治上一大祸患的宦官专权问题。　　在许浑这首诗中，所写的时间既是白日斜，季节又是花落尽。全诗的色调是暗淡的，情调是低沉的，这是“卜居不遂、薄游陇”之客的黯然心情的反映，也可以看作唐王室衰败没落的写照。　　（陈邦炎）"
        },
        {
            "title": "韩信庙",
            "content": "朝言云梦暮南巡，已为功名少退身。尽握兵权犹不得，更将心计托何人。",
            "comment": ""
        },
        {
            "title": "下第怀友人",
            "content": "独掩衡门花盛时，一封书信缓归期。南宗更有潇湘客，夜夜月明闻竹枝。",
            "comment": ""
        },
        {
            "title": "夏日寄江上亲友",
            "content": "雨过前山日未斜，清蝉嘒嘒落槐花。车轮南北已无限，江上故人才到家。",
            "comment": ""
        },
        {
            "title": "寄宋邧",
            "content": "朱槛烟霜夜坐劳，美人南国旧同袍。山长水远无消息，瑶瑟一弹秋月高。",
            "comment": ""
        },
        {
            "title": "亡题",
            "content": "商岭采芝寻四老，紫阳收朮访三茅。欲求不死长生诀，骨里无仙不肯教。",
            "comment": ""
        },
        {
            "title": "守风淮阴",
            "content": "遥见江阴夜渔客，因思京口钓鱼时。一潭明月万株柳，自去自来人不知。",
            "comment": ""
        },
        {
            "title": "寄云际寺敬上人",
            "content": "万山秋雨水萦回，红叶多从紫阁来。云冷竹斋禅衲薄，已应飞锡过天台。",
            "comment": ""
        },
        {
            "title": "蝉",
            "content": "噪柳鸣槐晚未休，不知何事爱悲秋。朱门大有长吟处，刚傍愁人又送愁。",
            "comment": ""
        },
        {
            "title": "酬李当",
            "content": "知有瑶华手自开，巴人虚唱懒封回。山阴一夜满溪雪，借问扁舟来不来。",
            "comment": ""
        },
        {
            "title": "宿水阁",
            "content": "野客从来不解愁，等闲乘月海西头。未知南陌谁家子，夜半吹笙入水楼。",
            "comment": ""
        },
        {
            "title": "夜泊永乐有怀",
            "content": "莲渚愁红荡碧波，吴娃齐唱采莲歌。横塘一别已千里，芦苇萧萧风雨多。",
            "comment": ""
        },
        {
            "title": "湖上",
            "content": "仿佛欲当三五夕，万蝉清杂乱泉纹。钓鱼船上一尊酒，月出渡头零落云。",
            "comment": ""
        },
        {
            "title": "重别",
            "content": "泪沿红粉湿罗巾，重系兰舟劝酒频。留却一枝河畔柳，明朝犹有远行人。",
            "comment": ""
        },
        {
            "title": "送客南归",
            "content": "野寺薜萝晚，官渠杨柳春。归心已无限，更送洞庭人。",
            "comment": ""
        },
        {
            "title": "塞下",
            "content": "夜战桑干北，秦兵半不归。朝来有乡信，犹自寄征衣。",
            "comment": " | 【注释】　　《塞下曲》是以边塞风光和边塞战争为题材的新乐府辞。许浑的《塞下曲》是同题诗中最短小的一首。前两句仅用十个字描写了发生在桑乾河北的夜战。这次夜战的结果，使得半数左右的战士再没有回来。在成千上万的牺牲者中，有一位战士，在他牺牲的次日早晨还有家信寄来，信中告诉他御寒的衣服已经寄出。这是一个在战争年代很普通、也很真实的悲剧。　　诗用纯客观的叙事，真实地反映现实。表面看来，作者对诗中的边塞战争既不歌颂，也未诅咒，但从他描写战争造成的惨重伤亡看，他是十分同情在战争中牺牲的战士，是不赞成这场战争的。由于许浑生活在中唐时代，唐帝国已日益走下坡路，边塞诗多染上了时代的感伤情绪。此诗基调是凄惋、哀伤的。　　这首诗，在艺术表现上一个显著的特点是运用“以少总多”的手法来反映现实，诗人在成千上万的牺牲战士中，选择了一个战士的典型性的情节，即“朝来有乡信，犹自寄寒衣”来突出牺牲战士的悲剧，使人对牺牲者和家属寄予深刻的同情，这实际上是对制造这场战争的统治者的无声谴责。　　诗纯用白描手法，四句诗纯是叙事，不发任何议论，而倾向性却从作者提炼出来的典型事件上，自然流露出来。艺术风格显得自然、平淡、质朴。但平淡并不浅露，思想深刻，很耐人寻味，又能平中见奇，善作苦语，奇警动人。“朝来有乡信，犹自寄寒衣”，令人不忍卒读，也不忍回味，悲剧的气氛很浓。　　（刘文忠）"
        },
        {
            "title": "长安早春怀江南",
            "content": "云月有归处，故山清洛南。如何一花发，春梦遍江潭。",
            "comment": ""
        },
        {
            "title": "思天台",
            "content": "赤城云雪深，山客负归心。昨夜西斋宿，月明琪树阴。",
            "comment": ""
        },
        {
            "title": "闻歌",
            "content": "新秋弦管清，时转遏云声。曲尽不知处，月高风满城。",
            "comment": ""
        },
        {
            "title": "雨后思湖上居",
            "content": "前山风雨凉，歇马坐垂杨。何处芙蓉落，南渠秋水香。",
            "comment": ""
        },
        {
            "title": "奉命和后池十韵",
            "content": "叠石通溪水，量波失旧规。芳洲还屈曲，朱阁更逶迤。浴鸟翻荷叶，惊蝉出柳丝。翠烟秋桧耸，红露晓莲披。攀槛登楼近，停桡待客迟。野桥从浪没，轻舸信风移。竹韵迁棋局，松阴递酒卮。性闲鸥自识，心远鹤先知。应想秦人会，休怀越相祠。当期穆天子，箫鼓宴瑶池。",
            "comment": ""
        },
        {
            "title": "奉和卢大夫新立假山",
            "content": "岩谷留心赏，为山极自然。孤峰空迸笋，攒萼旋开莲。黛色朱楼下，云形绣户前。砌尘凝积霭，檐溜挂飞泉。树暗壶中月，花香洞里天。何如谢康乐，海峤独题篇。",
            "comment": ""
        },
        {
            "title": "和宾客相国咏雪",
            "content": "近腊千岩白，迎春四气催。云阴连海起，风急度山来。尽日隋堤絮，经冬越岭梅。艳疑歌处散，轻似舞时回。道蕴诗传丽，相如赋骋才。霁添松筱媚，寒积蕙兰猜。暗涨宫池水，平封辇路埃。烛龙初照耀，巢鹤乍裴回。檐日琼先挂，墙风粉旋摧。五门环玉垒，双阙对瑶台。绮席陵寒坐，珠帘远曙开。灵芝霜下秀，仙桂月中栽。",
            "comment": ""
        },
        {
            "title": "陪少师李相国崔宾客宴居守狄仆射池亭",
            "content": "池色似潇湘，仙舟正日长。燕飞惊蛱蝶，鱼跃动鸳鸯。云聚歌初转，风回舞欲翔。暖醅松叶嫩，寒粥杏花香。罗绮留春色，笙竽送晚光。何须明月夜，红烛在华堂。",
            "comment": ""
        },
        {
            "title": "和李相国",
            "content": "巨实珍吴果，驯雏重越禽。摘来渔浦上，携在兔园阴。霜合凝丹颊，风披敛素襟。刀分琼液散，笼簌雪华深。虎帐斋中设，龙楼洛下吟。含消兼受彩，应贵冢卿心。",
            "comment": ""
        },
        {
            "title": "送杨发东归",
            "content": "红花半落燕于飞，同客长安今独归。一纸乡书报兄弟，还家羞著别时衣。",
            "comment": ""
        },
        {
            "title": "南海使院对菊怀丁卯别墅",
            "content": "何处曾移菊，溪桥鹤岭东。篱疏还有艳，园小亦无丛。日晚秋烟里，星繁晓露中。影摇金涧水，香染玉潭风。罢酒惭陶令，题诗答谢公。朝来数花发，身在尉佗宫。",
            "comment": ""
        },
        {
            "title": "岁暮自广江至新兴往复中题峡山寺四首",
            "content": "夜醉晨方醒，孤吟恐失群。海鰌潮上见，江鹄雾中闻。未腊梅先实，经冬草自薰。树随山崦合，泉到石棱分。虎迹空林雨，猿声绝岭云。萧萧异乡鬓，明日共丝棼。薄暮缘西峡，停桡一访僧。鹭巢横卧柳，猿饮倒垂藤。水曲岩千叠，云重树百层。山风寒殿磬，溪雨夜船灯。滩涨危槎没，泉冲怪石崩。中台一襟泪，岁杪别良朋。密树分苍壁，长溪抱碧岑。海风闻鹤远，潭日见鱼深。松盖环清韵，榕根架绿阴。洞丁多斫石，蛮女半淘金。南浦惊春至，西楼送月沉。江流不过岭，何处寄归心。月在行人起，千峰复万峰。海虚争翡翠，溪逻斗芙蓉。古木高生槲，阴池满种松。火探深洞燕，香送远潭龙。蓝坞寒先烧，禾堂晚并舂。更投何处宿，西峡隔云钟。",
            "comment": ""
        },
        {
            "title": "题四老庙二首",
            "content": "峨峨商岭采芝人，雪顶霜髯虎豹茵。山酒一卮歌一曲，汉家天子忌功臣。避秦安汉出蓝关，松桂花阴满旧山。自是无人有归意，白云常在水潺潺。",
            "comment": ""
        },
        {
            "title": "晨自竹径至龙兴寺崇隐上人院",
            "content": "佛寺通南径，僧堂倚北坡。藤阴迷晚竹，苔滑仰晴莎。病忆春前别，闲宜雨后过。石横闻水远，林缺见山多。欲结三天社，初降十地魔。毒龙来有窟，灵鹤去无窠。客路随萍梗，乡园失薜萝。禅心如可学，不藉鲁阳戈。",
            "comment": ""
        },
        {
            "title": "秋夕宴李侍御宅",
            "content": "公子徵词客，秋堂递玉杯。月高罗幕卷，风度锦屏开。凤管添簧品，鹍弦促柱哀。转喉云旋合，垂手露徐来。烛换三条烬，香销十炷灰。蛩声闻鼓歇，萤焰触帘回。广槛烟分柳，空庭露积苔。解酲须满酌，应为拨新醅。",
            "comment": ""
        },
        {
            "title": "金陵阻风登延祚阁",
            "content": "极目皆陈迹，披图问远公。戈鋋三国后，冠盖六朝中。葛蔓交残垒，芒花没后宫。水流箫鼓绝，山在绮罗空。极浦千艘聚，高台一径通。云移吴岫雨，潮转楚江风。登阁渐漂梗，停舟忆断蓬。归期与归路，杉桂海门东。",
            "comment": ""
        },
        {
            "title": "送林处士自闽中道越由霅抵两川",
            "content": "书剑少青眼，烟波初白头。乡关背梨岭，客路转蘋洲。处困道难固，乘时恩易酬。镜中非访戴，剑外欲依刘。高枕海天暝，落帆江雨秋。鼍声应远鼓，蜃气学危楼。智士役千虑，达人经百忧。唯闻陶靖节，多在醉乡游。",
            "comment": ""
        },
        {
            "title": "送从兄别驾归蜀",
            "content": "闻与湘南令，童年侍玉墀。家留秦塞曲，官谪瘴溪湄。道直奸臣屏，冤深圣主知。逝川东去疾，霈泽北来迟。青汉龙髯绝，苍岑马鬣移。风凄闻笛处，月惨罢琴时。客路黄公庙，乡关白帝祠。已称鹦鹉赋，宁诵鶺鴒诗。远道书难达，长亭酒莫持。当凭蜀江水，万里寄相思。",
            "comment": ""
        },
        {
            "title": "登蒜山观发军",
            "content": "羽檄征兵急，辕门选将雄。犬羊忧破竹，貔虎极飞蓬。定系猖狂虏，何烦矍铄翁。更探黄石略，重振黑山功。别马嘶营柳，惊乌散井桐。低星连宝剑，残月让雕弓。浪晓戈鋋里，山晴鼓角中。甲开鱼照水，旗飏虎拏风。去想金河远，行知玉塞空。汉庭应有问，师律在元戎。",
            "comment": ""
        },
        {
            "title": "维舟秦淮过温州李给事宅",
            "content": "给事为郎日，青溪醉隐衔。冰池通极浦，雪径绕高岩。珠玉砂同弃，松筠草共芟。帝图忧一失，臣节耻三缄。代有王陵戆，时无靳尚谗。定应标直笔，宁为发空函。雾黑连云栈，风狂截海帆。石梯迎雨润，沙井带潮咸。蜡屐青筇杖，篮舆白罽衫。应劳北归梦，山路正巉巉。",
            "comment": ""
        },
        {
            "title": "冬日宣城开元寺赠元孚上人",
            "content": "一钵事南宗，僧仪称病容。曹溪花里别，萧寺竹前逢。烛影深寒殿，经声彻曙钟。欲斋檐睡鸽，初定壁吟蛩。诗继休遗韵，书传永逸踪。艺多人誉洽，机绝道情浓。汲涧瓶沈藻，眠阶锡挂松。云鸣新放鹤，池卧旧降龙。露茗山厨焙，霜粳野碓舂。梵文明处译，禅衲暖时缝。层塔题应遍，飞轩步不慵。绣梁交薜荔，画井倒芙蓉。翠户垂旗网，朱窗列剑锋。寒风金磬远，晴雪玉楼重。妙理三乘达，清才万象供。山高横睥睨，滩浅聚艨艟。微雾苍平楚，残晖淡远峰。林疏霜摵摵，波静月溶溶。剑出因雷焕，琴全遇蔡邕。西方知有社，支许合相从。",
            "comment": ""
        },
        {
            "title": "赠萧炼师",
            "content": "曾试昭阳曲，瑶斋帝自临。红珠络绣帽，翠钿束罗襟。双阙胡尘起，千门宿露阴。出宫迷国步，回驾轸皇心。桂殿春空晚，椒房夜自深。急宣求故剑，冥契得遗簪。暗记神仙传，潜封女史箴。壶中知日永，掌上畏年侵。莫比班家扇，宁同卓氏琴。云车辞凤辇，羽帔别鸳衾。网断鱼游藻，笼开鹤戏林。洛烟浮碧汉，嵩月上丹岑。露草争三秀，风篁共八音。吹笙延鹤舞，敲磬引龙吟。旄节纤腰举，霞杯皓腕斟。还磨照宝镜，犹插辟寒金。东海人情变，南山圣寿沈。朱颜常似渥，绿发已如寻。养气齐生死，留形尽古今。更求应不见，鸡犬日駸駸。",
            "comment": ""
        },
        {
            "title": "寄郴州李相公",
            "content": "高楼王与谢，逸韵比南金。不遇销忧日，埃尘谁复寻。旷怀澹得丧，失意纵登临。彩槛浮云迥，绮窗明月深。虬龙压沧海，鸳鸾思邓林。青云伤国器，白发轸乡心。功高恩自洽，道直谤徒侵。应笑灵均恨，江畔独行吟。",
            "comment": ""
        },
        {
            "title": "泛五云溪",
            "content": "此溪何处路，遥问白髯翁。佛庙千岩里，人家一岛中。鱼倾荷叶露，蝉噪柳林风。急濑鸣车轴，微波漾钓筒。石苔萦棹绿，山果拂舟红。更就千村宿，溪桥与剡通。",
            "comment": ""
        },
        {
            "title": "寄房千里博士",
            "content": "春风白马紫丝缰，正值蚕眠未采桑。五夜有心随暮雨，百年无节待秋霜。重寻绣带朱藤合，更认罗裙碧草长。为报西游减离恨，阮郎才去嫁刘郎。",
            "comment": ""
        },
        {
            "title": "出关",
            "content": "朝缨初解佐江滨，麋鹿心知自有群。汉囿猎稀慵献赋，楚山耕早任移文。卧归渔浦月连海，行望凤城花隔云。关吏不须迎马笑，去时无意学终军。",
            "comment": ""
        },
        {
            "title": "贵游",
            "content": "朝回佩马早凄凄，年少恩深卫霍齐。斧钺旧威龙塞北，池台新赐凤城西。门通碧树开金锁，楼对青山倚玉梯。南陌行人尽回首，笙歌一曲暮云低。",
            "comment": ""
        },
        {
            "title": "归长安",
            "content": "三年何处泪汍澜，白帝城边晓角残。非是无心恋巫峡，自缘□臂到长安。黔江水暖还曾饮，楚岫云深不识寒。大抵莫教闻雨后，此时肠断不应难。",
            "comment": ""
        },
        {
            "title": "及第后春情",
            "content": "世间得意是春风，散诞经过触处通。细摇柳脸牵长带，慢撼桃株舞碎红。也从吹幌惊残梦，何处飘香别故丛。犹以西都名下客，今年一月始相逢。",
            "comment": ""
        },
        {
            "title": "早秋寄刘尚书",
            "content": "天生心识富人侯，将相门中第一流。旗纛早开擒虎帐，戈鋋初发斩鲸舟。柳营书号海山暝，菌阁赋诗江树秋。昨夜雨凉今夜月，笙歌应醉最高楼。",
            "comment": ""
        },
        {
            "title": "谢人赠鞭",
            "content": "蜀国名鞭见惠稀，驽骀从此长光辉。独根拥肿来云岫，紫陌提携在绣衣。几度拂花香里过，也曾敲镫月中归。莫言三尺长无用，百万军中要指挥。",
            "comment": ""
        },
        {
            "title": "闻开江宋相公申锡下世二首",
            "content": "权门阴奏夺移才，馹骑如星堕峡来。晁氏有恩忠作祸，贾生无罪直为灾。贞魂误向崇山殁，冤气疑从汨水回。毕竟功成何处是，五湖云月一帆开。月落湘潭棹不喧，玉杯瑶瑟奠蘋蘩。谁能力制乘时鹤，自取机沉在槛猿。位极乾坤三事贵，谤兴华夏一夫冤。宵衣旰食明天子，日伏青蒲不敢言。",
            "comment": ""
        },
        {
            "title": "送杜秀才归桂林",
            "content": "桂州南去与谁同，处处山连水自通。两岸晓霞千里草，半帆斜日一江风。瘴雨欲来枫树黑，火云初起荔枝红。愁君路远销年月，莫滞三湘五岭中。",
            "comment": ""
        },
        {
            "title": "郊园秋日寄洛中友人",
            "content": "楚水西来天际流，感时伤别思悠悠。一尊酒尽青山暮，万里书回碧树秋。日落远波惊宿雁，风吹轻浪起眠鸥。嵩阳亲友如相问，潘岳闲居欲白头。",
            "comment": ""
        },
        {
            "title": "春日思旧游寄南徐从事刘三复",
            "content": "风暖曲江花半开，忽思京口共衔杯。湘潭云尽暮山出，巴蜀雪消春水来。怀玉尚悲迷楚塞，捧金犹羡乐燕台。蓟门高处极归思，陇雁北飞双燕回。",
            "comment": ""
        },
        {
            "title": "泊蒜山津闻东林寺光仪上人物故",
            "content": "云斋曾宿借方袍，因说浮生大梦劳。言下是非齐虎尾，宿来荣辱比鸿毛。孤舟千棹水犹阔，寒殿一灯夜更高。明日东林有谁在，不堪秋磬拂烟涛。",
            "comment": ""
        },
        {
            "title": "和崔大夫新广北楼登眺",
            "content": "北望高楼夏亦寒，山重水阔接长安。修梁暗换丹楹小，疏牖全开彩槛宽。风卷浮云披睥睨，露凉明月坠阑干。庾公恋阙怀乡处，目送归帆下远滩。",
            "comment": ""
        },
        {
            "title": "寄当涂李远",
            "content": "赋拟相如诗似陶，云阳烟月又同袍。车前骥病驽骀逸，架上鹰闲鸟雀高。旧日乐贫能饮水，他时随俗愿餔糟。不须倚向青山住，咏雪题诗用意劳。",
            "comment": ""
        },
        {
            "title": "和河南杨少尹奉陪薛司空石笋诗",
            "content": "暖溪寒井碧岩前，谢傅宾朋盛绮筵。云断石峰高并笋，日临山势远开莲。闲留幢节低春水，醉拥笙歌出暮烟。闻道诗成归已夕，柳风花露月初圆。",
            "comment": ""
        },
        {
            "title": "送人之任邛州",
            "content": "绿发监州丹府归，还家乐事我先知。群童竹马交迎日，二老兰觞初见时。黄卷新书芸委积，青山旧路菊离披。亨衢自有横飞势，便到西垣视训辞。",
            "comment": ""
        },
        {
            "title": "赠所知",
            "content": "因钓鲈鱼住浙河，挂帆千里亦相过。茅檐夜醉平阶月，兰棹春归拍岸波。湖日似阴鼍鼓响，海云才起蜃楼多。明时又作闲居赋，谁荐东门策四科。",
            "comment": ""
        },
        {
            "title": "和常秀才寄简归州郑使君借猿",
            "content": "谢守携猿东路长，袅藤穿竹似潇湘。碧山初暝啸秋月，红树生寒啼晓霜。陌上楚人皆驻马，里中巴客半归乡。心知欲借南游侣，未到三声恐断肠。",
            "comment": ""
        },
        {
            "title": "题陆侍御林亭",
            "content": "野水通池石叠台，五营无事隐雄才。松斋下马书千卷，兰舫逢人酒一杯。寒树雪晴红艳吐，远山云晓翠光来。定知别后无多日，海柳江花次第开。",
            "comment": ""
        },
        {
            "title": "中秋夕寄大梁刘尚书",
            "content": "汴人迎拜洛人留，虎豹旌旗拥碧油。刁斗严更军耳目，戈鋋长控国咽喉。柳营出号风生纛，莲幕题诗月上楼。应念散郎千里外，去年今夜醉兰舟。",
            "comment": ""
        },
        {
            "title": "下第有怀亲友",
            "content": "万山晴雪九衢尘，何处风光寄梦频。花盛庾园携酒客，草深颜巷读书人。征帆又过湘南月，旅馆还悲渭水春。无限别情多病后，杜陵寥落在漳滨。",
            "comment": ""
        },
        {
            "title": "新兴道中",
            "content": "芙蓉村步失官金，折狱无功不可寻。初挂海帆逢岁暮，却开山馆值春深。波浑未辨鱼龙迹，雾暗宁知蚌鹬心。夜榜归舟望渔火，一溪风雨两岩阴。",
            "comment": ""
        },
        {
            "title": "经李给事旧居",
            "content": "归作儒翁出致君，故山谁复有遗文。汉庭使气摧张禹，楚国怀忧送范云。枫叶暗时迷旧宅，芳花落处认荒坟。朱弦一奏沉湘怨，风起寒波日欲曛。",
            "comment": ""
        },
        {
            "title": "残雪",
            "content": "忆昨新春霰雪飞，阶前檐上斗寒姿。狂风送在竹深处，隔日未消花发时。轻压嫩蔬旁出土，冷冲幽鸟别寻枝。晚来又喜登楼见，一曲高歌和者谁。",
            "comment": ""
        },
        {
            "title": "泛溪夜回寄道玄上人",
            "content": "南郭烟光异世间，碧桃红杏水潺潺。猿来近岭猕猴散，鱼下深潭翡翠闲。犹阻晚风停桂楫，欲乘春月访松关。几回策杖终难去，洞口云归不见山。",
            "comment": ""
        },
        {
            "title": "甘露寺感事贻同志",
            "content": "云蔽长安路更赊，独随渔艇老天涯。青山尽日寻黄绢，沧海经年梦绛纱。雪愤有期心自壮，报恩无处发先华。东堂旧侣勤书剑，同出膺门是一家。",
            "comment": ""
        },
        {
            "title": "赠桐庐房明府先辈",
            "content": "帝城春榜谪灵仙，四海声华二十年。阙下书功无后辈，",
            "comment": ""
        },
        {
            "title": "夜归孤山寺却寄卢郎中",
            "content": "青山有志路犹赊，心在琴书自忆家。醉别庾楼山色晓，夜归萧寺月光斜。落帆露湿回塘柳，别院风惊满地花。他日此身须报德，莫言空爱旧烟霞。",
            "comment": ""
        },
        {
            "title": "送薛秀才南游",
            "content": "姑苏城外柳初凋，同上江楼更寂寥。绕壁旧诗尘漠漠，对窗寒竹雨潇潇。怜君别路随秋雁，尽我离觞任晚潮。从此草玄应有处，白云青嶂一相招。",
            "comment": ""
        },
        {
            "title": "闻边将刘皋无辜受戮",
            "content": "外监多假帝王尊，威胁偏裨势不存。才许誓心安玉垒，已伤传首动金门。三千客里宁无义，五百人中必有恩。却赖汉庭多烈士，至今犹自伏蒲轮。",
            "comment": ""
        },
        {
            "title": "舟行早发庐陵郡郭寄滕郎中",
            "content": "楚客停桡太守知，露凝丹叶自秋悲。蟹螯只恐相如渴，鲈鲙应防曼倩饥。风卷曙云飘角远，雨昏寒浪挂帆迟。离心更羡高斋夕，巫峡花深醉玉卮。",
            "comment": ""
        },
        {
            "title": "同韦少尹伤故卫尉李少卿",
            "content": "客醉更长乐未穷，似知身世一宵空。香街宝马嘶残月，暖阁佳人哭晓风。未卷绣筵朱阁上，已开尘席画屏中。何须更赋山阳笛，寒月沉西水向东。",
            "comment": ""
        },
        {
            "title": "郊居春日有怀府中诸公并柬王兵曹",
            "content": "欲学渔翁钓艇新，濯缨犹惜九衢尘。花前更谢依刘客，雪后空怀访戴人。僧舍覆棋消白日，市楼赊酒过青春。一山桃杏同时发，谁似东风不厌贫。",
            "comment": ""
        },
        {
            "title": "吴门送振武李从事",
            "content": "晚促离筵醉玉缸，伊州一曲泪双双。欲携刀笔从新幕，更宿烟霞别旧窗。胡马近秋侵紫塞，吴帆乘月下清江。嫖姚若许传书檄，坐筑三城看受降。",
            "comment": ""
        },
        {
            "title": "送客自两河归江南",
            "content": "两河庶事已堪伤，南客秋归路更长。台畔古松悲魏帝，苑边修竹吊梁王。山行露变茱萸色，水宿风披菡萏香。遥羡落帆逢旧友，绿蛾青鬓醉横塘。",
            "comment": ""
        },
        {
            "title": "献鄜坊丘常侍",
            "content": "诏选将军护北戎，身骑白马臂彤弓。柳营远识金貂贵，榆塞遥知玉帐雄。秋槛鼓鼙惊朔雪，晓阶旗纛起边风。蓬莱每望平安火，应奏班超定远功。",
            "comment": ""
        },
        {
            "title": "题义女亭",
            "content": "身没兰闺道日明，郭南寻得旧池亭。诗人愁立暮山碧，贾客怨离秋草青。四望月沉疑掩镜，两檐花动认收屏。至今乡里风犹在，借问谁传义女铭。",
            "comment": ""
        },
        {
            "title": "送处士武君归章洪山居",
            "content": "形影无群消息沉，登闻三击血沾襟。皇纲一日开冤气，青史千年重壮心。却望乌台春树老，独归蜗舍暮云深。他时纵有征书至，雪满空山不可寻。",
            "comment": ""
        },
        {
            "title": "竹林寺别友人",
            "content": "骚人吟罢起乡愁，暗觉年华似水流。花满谢城伤共别，蝉鸣萧寺喜同游。前山月落杉松晚，深夜风清枕簟秋。明日分襟又何处，江南江北路悠悠。",
            "comment": ""
        },
        {
            "title": "东游留别李丛秀才",
            "content": "烦君沽酒强登楼，罢唱离歌说远游。文字岂劳诸子重，风尘多幸故人忧。数程山路长侵夜，千里家书动隔秋。起凭栏干各垂泪，又驱羸马向东州。",
            "comment": ""
        },
        {
            "title": "赠闲师",
            "content": "近日高僧更有谁，宛陵山下遇闲师。东林共许三乘学，南国争传五字诗。初到庾楼红叶坠，夜投萧寺碧云随。秋江莫惜题佳句，正是磷磷见底时。",
            "comment": ""
        },
        {
            "title": "长庆寺遇常州阮秀才",
            "content": "高阁晴轩对一峰，毗陵书客此相逢。晚收红叶题诗遍，秋待黄花酿酒浓。山馆日斜喧鸟雀，石潭波动戏鱼龙。上方有路应知处，疏磬寒蝉树几重。",
            "comment": ""
        },
        {
            "title": "卧病",
            "content": "寒窗灯尽月斜晖，佩马朝天独掩扉。清露已凋秦塞柳，白云空长越山薇。病中送客难为别，梦里还家不当归。惟有寄书书未得，卧闻燕雁向南飞。",
            "comment": ""
        },
        {
            "title": "送段觉之西蜀结婚",
            "content": "词赋名高身不闲，采衣如锦度函关。镜中鸾影胡威去，剑外花归卫玠还。秋浪远侵黄鹤岭，暮云遥断碧鸡山。时人若问西游客，心在重霄鬓欲斑。",
            "comment": ""
        },
        {
            "title": "寄献三川守刘公",
            "content": "三川歌颂彻咸秦，十二楼前侍从臣。休闭玉笼留鸑鷟，早开金埒纵麒麟。花深稚榻迎何客，月在膺舟醉几人。自笑东风过寒食，茂陵寥落未知春。半年三度转蓬居，锦帐心阑羡隼旟。老去自惊秦塞雁，病来先忆楚江鱼。长闻季氏千金诺，更望刘公一纸书。春雪未晴春酒贵，莫教愁杀马相如。",
            "comment": ""
        },
        {
            "title": "酬和杜侍御",
            "content": "花时曾省杜陵游，闻下书帷不举头。因过石城先访戴，欲朝金阙暂依刘。征帆夜转鸬鹚穴，骋骑春辞鹳雀楼。正把新诗望南浦，棹歌应是木兰舟。",
            "comment": ""
        },
        {
            "title": "送陆拾遗东归",
            "content": "独振儒风遇盛时，紫泥初降世人知。文章报主非无意，书剑还家素有期。秋寺卧云移棹晚，暮江乘月落帆迟。东归自是缘清兴，莫比商山咏紫芝。",
            "comment": ""
        },
        {
            "title": "送元昼上人归苏州兼寄张厚二首",
            "content": "自卜闲居荆水头，感时相别思悠悠。一樽酒尽青山暮，千里书回碧树秋。深巷久贫知寂寞，小诗多病尚风流。昼公此去应相问，为说沾巾忆旧游。三年无事客吴乡，南陌春园碧草长。共醉八门回画舸，独还三径掩书堂。前山雨过池塘满，小院秋归枕簟凉。经岁别离心自苦，何堪黄叶落清漳。",
            "comment": ""
        },
        {
            "title": "春早郡楼书事寄呈府中群公",
            "content": "两鬓垂丝发半霜，石城孤梦绕襄阳。鸳鸿幕里莲披槛，虎豹营中柳拂墙。画舸欲行春水急，翠帘初卷暮山长。岘亭风起花千片，流入南湖尽日香。",
            "comment": ""
        },
        {
            "title": "酬绵州于中丞使君见寄",
            "content": "故人书信越褒斜，新意虽多旧约赊。皆就一麾先去国，共谋三径未还家，荆巫夜隔巴西月，鄢郢春连汉上花。半月离居犹怅望，可堪垂白各天涯。",
            "comment": ""
        },
        {
            "title": "送张厚浙东谒丁常侍",
            "content": "凉露清蝉柳陌空，故人遥指浙江东。青山有雪松当涧，碧落无云鹤出笼。齐唱离歌愁晚月，独看征棹怨秋风。定知洛下声名士，共说膺门得孔融。",
            "comment": ""
        },
        {
            "title": "酬杜补阙初春雨中舟次横江喜裴郎中相迎见寄",
            "content": "江馆维舟为庾公，暖波微渌雨濛濛。红桥迤逦春岩下，朱旆联翩晓树中。柳滴圆波生细浪，梅含香艳吐轻风。郢歌莫问青山吏，鱼在深池鸟在笼。",
            "comment": ""
        },
        {
            "title": "陵阳春日",
            "content": "百年身世似飘蓬，泽国移家叠嶂中。万里绿波鱼恋钓，九重青汉鹤愁笼。西池水冷春岩雪，南浦花香晓树风。纵倒芳尊心不醉，故人多在洛城东。",
            "comment": ""
        },
        {
            "title": "赠河东虞押衙二首",
            "content": "长剑高歌换素衣，君恩未报不言归。旧精鸟篆谙书体，新授龙韬识战机。万里往来征马瘦，十年离别故人稀。生平志气何人见，空上西楼望落晖。吴门风水各萍流，月满花开懒独游。万里山川分晓梦，四邻歌管送春愁。昔年顾我长青眼，今日逢君尽白头。莫向尊前更惆怅，古来投笔尽封侯。",
            "comment": ""
        },
        {
            "title": "寄殷尧藩先辈",
            "content": "十载功名翰墨林，为从知己信浮沈。青山有雪谙松性，碧落无云称鹤心。带月独归萧寺远，玩花频醉庾楼深。思君一见如琼树，空把新诗尽日吟。",
            "comment": ""
        },
        {
            "title": "闻州中有宴寄崔大夫兼简邢群评事",
            "content": "箫管筵间列翠蛾，玉杯金液耀金波。池边雨过飘帷幕，海上风来动绮罗。颜子巷深青草遍，庾君楼迥碧山多。甘心不及同年友，卧听行云一曲歌。",
            "comment": ""
        },
        {
            "title": "与张道士同访李隐君不遇",
            "content": "千岩万壑独携琴，知在陵阳不可寻。去辙已平秋草遍，空斋长掩暮云深。霜寒橡栗留山鼠，月冷菰蒲散水禽。唯有西邻张仲蔚，坐来同怆别离心。",
            "comment": ""
        },
        {
            "title": "寄阳陵处士",
            "content": "旧隐青山紫桂阴，一书迢递寄归心。谢公楼上晚花盛。扬子宅前春草深。吴岫雨来溪鸟浴，楚江云暗岭猿吟，野人宁忆沧洲畔，会待吹嘘定至音。",
            "comment": ""
        },
        {
            "title": "留别赵端公",
            "content": "海门征棹赴龙泷，暂寄华筵倒玉缸。箫鼓散时逢夜雨，绮罗分处下秋江。孤帆已过滕王阁，高榻留眠谢守窗。却愿烟波阻风雪，待君同拜碧油幢。",
            "comment": ""
        },
        {
            "title": "经故丁补阙郊居",
            "content": "死酬知己道终全，波暖孤冰且自坚。鵩上承尘才一日，鹤归华表已千年。风吹药蔓迷樵径，雨暗芦花失钓船。四尺孤坟何处是，阖闾城外草连天。",
            "comment": ""
        },
        {
            "title": "酬邢杜二员外",
            "content": "雪带东风洗画屏，客星悬处聚文星。未归嵩岭暮云碧，久别杜陵春草青。熊轼并驱因雀噪，隼旟齐驻是鸿冥。岂知京洛旧亲友，梦绕潺湲江上亭。",
            "comment": ""
        },
        {
            "title": "陪宣城大夫崔公泛后池兼北楼宴二首",
            "content": "陪泛芳池醉北楼，水花繁艳照膺舟。亭台阴合树初昼，弦管韵高山欲秋。皆贺虢岩终选傅，自伤燕谷未逢邹。昔时恩遇今能否，一尉沧洲已白头。江上西来共鸟飞，剪荷浮泛似轻肥。王珣作簿公曾喜，刘表为邦客尽依。云外轩窗通早景，风前箫鼓送残晖。宛陵行乐金陵住，遥对家山未忆归。",
            "comment": ""
        },
        {
            "title": "和浙西从事刘三复送僧南归",
            "content": "楚客送僧归故乡，海门帆势极潇湘。碧云千里暮愁合，白雪一声春思长。满院草花平讲席，绕龛藤叶盖禅床。怜师不得随师去，已戴儒冠事素王。",
            "comment": ""
        },
        {
            "title": "将归姑苏南楼饯送李明府",
            "content": "无处登临不系情，一凭春酒醉高城。暂移罗绮见山色，才驻管弦闻水声。花落西亭添别恨，柳阴南浦促归程。前期迢递今宵短，更倚朱阑待月明。",
            "comment": ""
        },
        {
            "title": "酬钱汝州",
            "content": "白雪多随汉水流，谩劳旌旆晚悠悠。笙歌暗写终年恨，台榭潜消尽日忧。鸟散落花人自醉，马嘶芳草客先愁。怪来雅韵清无敌，三十六峰当庾楼。",
            "comment": ""
        },
        {
            "title": "宴饯李员外",
            "content": "病守江城眼暂开，昔年吴越共衔杯。膺舟出镇虚陈榻，郑履还京下隗台。云叶渐低朱阁掩，浪花初起画樯回。心期解印同君醉，九曲池西望月来。",
            "comment": ""
        },
        {
            "title": "酬河中杜侍御重寄",
            "content": "五色如丝下碧空，片帆还绕楚王宫。文章已变南山雾，羽翼应抟北海风。春雪预呈霜简白，晓霞先染绣衣红。十千沽酒留君醉，莫道归心似转蓬。",
            "comment": ""
        },
        {
            "title": "晨起白云楼寄龙兴江准上人兼呈窦秀才",
            "content": "兹楼今是望乡台，乡信全稀晓雁哀。山翠万重当槛出，水华千里抱城来。东岩月在僧初定，南浦花残客未回。欲吊灵均能赋否，秋风还有木兰开。",
            "comment": ""
        },
        {
            "title": "疾后与郡中群公宴李秀才",
            "content": "强留佳客宴王孙，岩上余花落酒樽。书院欲开虫网户，讼庭犹掩雀罗门。耳虚尽日疑琴癖，眼暗经秋觉镜昏。莫引刘安倚西槛，夜来红叶下江村。",
            "comment": ""
        },
        {
            "title": "题崔处士山居",
            "content": "坐穷今古掩书堂，二顷湖田一半荒。荆树有花兄弟乐，橘林无实子孙忙。龙归晓洞云犹湿，麝过春山草自香。向夜欲归心万里，故园松月更苍苍。",
            "comment": ""
        },
        {
            "title": "贺少师相公致政",
            "content": "六十悬车自古稀，我公年少独忘机。门临二室留侯隐，棹倚三川越相归。不拟优游同陆贾，已回清白遗胡威。龙城凤沼棠阴在，只恐归鸿更北飞。",
            "comment": ""
        },
        {
            "title": "郡斋夜坐寄旧乡二侄",
            "content": "千官奉职衮龙垂，旅卧淮阳鬓日衰。三月已乖棠树政，二年空负竹林期。楼侵白浪风来远，城抱丹岩日到迟。长欲挂帆君莫笑，越禽花晚梦南枝。",
            "comment": ""
        },
        {
            "title": "献韶阳相国崔公",
            "content": "一匮为功极九层，康庄犹自剑棱棱。舟回北渚经年泊，门接东山尽日登。万国已闻传玉玺，百官犹望启金縢。贤臣会致唐虞世，独倚江楼笑范增。",
            "comment": ""
        },
        {
            "title": "酬副使郑端公见寄",
            "content": "一日高名遍九州，玄珠仍向道中求。郢中白雪惭新唱，涂上青山忆旧游。笙磬有文终易别，珠玑无价竟难酬。柳营迢递江风阔，夜夜孤吟月下楼。",
            "comment": ""
        },
        {
            "title": "瓜洲留别李诩",
            "content": "泣玉三年一见君，白衣憔悴更离群。柳堤惜别春潮落，花榭留欢夜漏分。孤馆宿时风带雨，远帆归处水连云。悲歌曲尽莫重奏，心绕关河不忍闻。",
            "comment": ""
        },
        {
            "title": "颍州从事西湖亭宴饯",
            "content": "西湖清宴不知回，一曲离歌酒一杯。城带夕阳闻鼓角，寺临秋水见楼台。兰堂客散蝉犹噪，桂楫人稀鸟自来。独想征车过巩洛，此中霜菊绕潭开。",
            "comment": ""
        },
        {
            "title": "卢山人自巴蜀由湘潭归茅山因赠",
            "content": "太乙灵方炼紫荷，紫荷飞尽发皤皤。猿啼巫峡晓云薄，雁宿洞庭秋月多。导引岂如桃叶舞，步虚宁比竹枝歌。华阳旧隐莫归去，水没芝田生绿莎。",
            "comment": ""
        },
        {
            "title": "病间寄郡中文士",
            "content": "卢橘含花处处香，老人依旧卧清漳。心同客舍惊秋早，迹似僧斋厌夜长。风卷翠帘琴自响，露凝朱阁簟先凉。明朝欲醉文中彦，犹觉吟声带越乡。",
            "comment": ""
        },
        {
            "title": "哭杨攀处士",
            "content": "先生忧道乐清贫，白发终为不仕身。嵇阮没来无酒客，应刘亡后少诗人。山前月照荒坟晓，溪上花开旧宅春。昨夜回舟更惆怅，至今钟磬满南邻。",
            "comment": ""
        },
        {
            "title": "送卢先辈自衡岳赴复州嘉礼二首",
            "content": "名振金闺步玉京，暂留沧海见高情。众花尽处松千尺，群鸟喧时鹤一声。朱阁簟凉疏雨过，碧溪船动早潮生。离心不异西江水，直送征帆万里行。湘南诗客海中行，鹏翅垂云不自矜。秋水静磨金镜土，夜风寒结玉壶冰。万重岭峤辞衡岳，千里山陂问竟陵。醉倚西楼人已远，柳溪无浪月澄澄。",
            "comment": ""
        },
        {
            "title": "韶州驿楼宴罢",
            "content": "檐外千帆背夕阳，归心杳杳鬓苍苍。岭猿群宿夜山静，沙鸟独飞秋水凉。露堕桂花棋局湿，风吹荷叶酒瓶香。主人不醉下楼去，月在南轩更漏长。",
            "comment": ""
        },
        {
            "title": "宿松江驿却寄苏州一二同志",
            "content": "候馆人稀夜自长，姑苏台远树苍苍。江湖潮落高楼迥，河汉秋归广簟凉。月转碧梧移鹊影，露低红叶湿萤光。西园诗侣应多思，莫醉笙歌掩画堂。",
            "comment": ""
        },
        {
            "title": "登尉佗楼",
            "content": "刘项持兵鹿未穷，自乘黄屋岛夷中。南来作尉任嚣力，北向称臣陆贾功。箫鼓尚陈今世庙，旌旗犹镇昔时宫。越人未必知虞舜，一奏薰弦万古风。",
            "comment": ""
        },
        {
            "title": "正元",
            "content": "高揭鸡竿辟帝阍，祥风微暖瑞云屯。千官共削奸臣迹，万国初衔圣主恩。宫殿雪华齐紫阁，关河春色到青门。华夷一轨人方泰，莫学论兵误至尊。",
            "comment": ""
        },
        {
            "title": "赠郑处士",
            "content": "道傍年少莫矜夸，心在重霄鬓未华。杨子可曾过北里，鲁人何必敬东家。寒云晓散千峰雪，暖雨晴开一径花。且卖湖田酿春酒，与君书剑是生涯。",
            "comment": ""
        },
        {
            "title": "将为南行陪尚书崔公宴海榴堂",
            "content": "朝宴华堂暮未休，几人偏得谢公留。风传鼓角霜侵戟，云卷笙歌月上楼。宾馆尽开徐稚榻，客帆空恋李膺舟。谩夸书剑无知己，水远山长步步愁。",
            "comment": ""
        },
        {
            "title": "送上元王明府赴任",
            "content": "莫言名重懒驱鸡，六代江山碧海西。日照蒹葭明楚塞，烟分杨柳见隋堤。荒城树暗沉书浦，旧宅花连罨画溪。官满定知归未得，九重霄汉有丹梯。",
            "comment": ""
        },
        {
            "title": "早秋韶阳夜雨",
            "content": "宋玉含凄梦亦惊，芙蓉山响一猿声。阴云迎雨枕先润，夜电引雷窗暂明。暗惜水花飘广槛，远愁风叶下高城。西归万里未千里，应到故园春草生。",
            "comment": ""
        },
        {
            "title": "南阳道中",
            "content": "月斜孤馆傍村行，野店高低带古城。篱上晓花斋后落，井边秋叶社前生。饥乌索哺随雏叫，乳牸慵归望犊鸣。荒草连天风动地，不知谁学武侯耕。",
            "comment": ""
        },
        {
            "title": "赠王山人",
            "content": "贳酒携琴访我频，始知城市有闲人。君臣药在宁忧病，子母钱成岂患贫。年长每劳推甲子，夜寒初共守庚申。近来闻说烧丹处，玉洞桃花万树春。",
            "comment": ""
        },
        {
            "title": "送王总下第归丹阳",
            "content": "秦楼心断楚江湄，系马春风酒一卮。汴水月明东下疾，练塘花发北来迟。青芜定没安贫处，黄叶应催献赋诗。凭寄家书为回报，旧乡还有故人知。",
            "comment": ""
        },
        {
            "title": "出永通门经李氏庄",
            "content": "飞轩危槛百花堂，朝宴歌钟暮已荒。中散狱成琴自怨，步兵厨废酒犹香。风池宿鸟喧朱阁，雨砌秋萤拂画梁。力保山河家又庆，只应中令敌汾阳。",
            "comment": ""
        },
        {
            "title": "别表兄军倅",
            "content": "卢橘花香拂钓矶，佳人犹舞越罗衣。三洲水浅鱼来少，五岭山高雁到稀。客路晚依红树宿，乡关朝望白云归。交亲不念征南吏，昨夜风帆去似飞。",
            "comment": ""
        },
        {
            "title": "别张秀才",
            "content": "不知何计写离忧，万里山川半旧游。风卷暮沙和雪起，日融春水带冰流。凌晨客泪分东郭，竟夕乡心共北楼。青桂一枝年少事，莫因鲈鲙涉穷秋。",
            "comment": ""
        },
        {
            "title": "破北虏太和公主归宫阙",
            "content": "毳幕承秋极断蓬，飘飖一剑黑山空。匈奴北走荒秦垒，贵主西还盛汉宫。定是庙谟倾种落，必知边寇畏骁雄。恩沾残类从归去，莫使华人杂犬戎。",
            "comment": ""
        },
        {
            "title": "灞上逢元九处士东归",
            "content": "瘦马频嘶灞水寒，灞南高处望长安。何人更结王生袜，此客虚弹贡氏冠。江上蟹螯沙渺渺，坞中蜗壳雪漫漫。旧交已变新知少，却伴渔郎把钓竿。",
            "comment": ""
        },
        {
            "title": "闻韶州李相公移拜郴州因寄",
            "content": "诏移丞相木兰舟，桂水潺湲岭北流。青汉梦归双阙曙，白云吟过五湖秋。恩回玉扆人先喜，道在金縢世不忧。闻说公卿尽南望，甘棠花暖凤池头。",
            "comment": ""
        },
        {
            "title": "韶州韶阳楼夜宴",
            "content": "待月西楼卷翠罗，玉杯瑶瑟近星河。帘前碧树穷秋密，窗外青山薄暮多。鸲鹆未知狂客醉，鹧鸪先让美人歌。使君莫惜通宵饮，刀笔初从马伏波。",
            "comment": ""
        },
        {
            "title": "题故李秀才居",
            "content": "曾醉笙歌日正迟，醉中相送易前期。橘花满地人亡后，菰叶连天雁过时。琴倚旧窗尘漠漠，剑埋新冢草离离。河桥酒熟平生事，更向东流奠一厄。",
            "comment": ""
        },
        {
            "title": "题苏州虎丘寺僧院",
            "content": "暂引寒泉濯远尘，此生多是异乡人。荆溪夜雨花开疾，吴苑秋风月满频。万里高低门外路，百年荣辱梦中身。世间谁似西林客，一卧烟霞四十春。",
            "comment": ""
        },
        {
            "title": "晚登龙门驿楼",
            "content": "鱼龙多处凿门开，万古人知夏禹材。青嶂远分从地断，洪流高泻自天来。风云有路皆烧尾，波浪无程尽曝腮。心感膺门身过此，晚山秋树独徘徊。",
            "comment": ""
        },
        {
            "title": "下第贻友人",
            "content": "身在关西家洞庭，夜寒歌苦烛荧荧。人心高下月中桂，客思往来波上萍。马氏识君眉最白，阮公留我眼长青。花前失意共寥落，莫遣东风吹酒醒。",
            "comment": ""
        },
        {
            "title": "重游飞泉观题故梁道士宿龙池",
            "content": "西岩泉落水容宽，灵物蜿蜒黑处蟠。松叶正秋琴韵响，菱花初晓镜光寒。云开星月浮山殿，雨过风雷绕石坛。仙客不归龙亦去，稻畦长满此池干。",
            "comment": ""
        },
        {
            "title": "游江令旧宅",
            "content": "身没南朝宅已荒，邑人犹赏旧风光。芹根生叶石池浅，桐树落花金井香。带暖山蜂巢画阁，欲阴溪燕集书堂。闲愁此地更西望，潮浸台城春草长。",
            "comment": ""
        },
        {
            "title": "十二月拜起居表回",
            "content": "一章西奏拜仙曹，回马天津北望劳。寒水欲春冰彩薄，晓山初霁雪峰高。楼形向日攒飞凤，宫势凌波压抃鳌。空锁烟霞绝巡幸，周人谁识郁金袍。",
            "comment": ""
        },
        {
            "title": "朝台送客有怀",
            "content": "赵佗西拜已登坛，马援南征土宇宽。越国旧无唐印绶，蛮乡今有汉衣冠。江云带日秋偏热，海雨随风夏亦寒。岭北归人莫回首，蓼花枫叶万重滩。",
            "comment": ""
        },
        {
            "title": "戏代李协律松江有赠",
            "content": "蜀客操琴吴女歌，明珠十斛是天河。霜凝薜荔怯秋树，露滴芙蓉愁晚波。兰浦远乡应解珮，柳堤残月未鸣珂。西楼沉醉不知散，潮落洞庭洲渚多。",
            "comment": ""
        },
        {
            "title": "寄题华严韦秀才院",
            "content": "三面楼台百丈峰，西岩高枕树重重。晴攀翠竹题诗滑，秋摘黄花酿酒浓。山殿日斜喧鸟雀，石潭波动戏鱼龙。今来故国遥相忆，月照千山半夜钟。",
            "comment": ""
        },
        {
            "title": "听歌鹧鸪辞",
            "content": "南国多情多艳词，鹧鸪清怨绕梁飞。甘棠城上客先醉，苦竹岭头人未归。响转碧霄云驻影，曲终清漏月沈晖。山行水宿不知远，犹梦玉钗金缕衣。",
            "comment": ""
        },
        {
            "title": "酬郭少府先奉使巡涝见寄兼呈裴明府",
            "content": "载书携榼别池龙，十幅轻帆处处通。谢脁宅荒山翠里，王敦城古月明中。江村夜涨浮天水，泽国秋生动地风。饱食鲙鱼榜归楫，待君琴酒醉陶公。",
            "comment": ""
        },
        {
            "title": "送前东阳于明府由鄂渚归故林",
            "content": "结束征东换黑貂，灞西风雨正潇潇。茂陵久病书千卷，彭泽初归酒一瓢。帆背夕阳湓水阔，棹经沧海甑山遥。殷勤为谢南溪客，白首萤窗未见招。",
            "comment": ""
        },
        {
            "title": "访别韦隐居不值",
            "content": "犬吠双岩碧树间，主人朝出半开关。汤师阁上留诗别，杜叟桥边载酒还。栎坞炭烟晴过岭，蓼村渔火夜移湾。故乡芜没兵戈后，凭向溪南买一山。",
            "comment": ""
        },
        {
            "title": "题卫将军庙",
            "content": "武牢关下护龙旗，挟槊弯弧马上飞。汉业未兴王霸在，秦军才散鲁连归。坟穿大泽埋金剑，庙枕长溪挂铁衣。欲奠忠魂何处问，苇花枫叶雨霏霏。",
            "comment": ""
        },
        {
            "title": "南海府罢归京口经大庾岭赠张明府",
            "content": "楼船旌旆极天涯，一剑从军两鬓华。回日眼明河畔草。去时肠断岭头花。陶诗尽写行过县，张赋初成卧到家。官满知君有归处，姑苏台上旧烟霞。",
            "comment": ""
        },
        {
            "title": "鹤林寺中秋夜玩月",
            "content": "待月东林月正圆，广庭无树草无烟。中秋云尽出沧海，半夜露寒当碧天。轮彩渐移金殿外，镜光犹挂玉楼前。莫辞达曙殷勤望，一堕西岩又隔年。",
            "comment": ""
        },
        {
            "title": "题四皓庙",
            "content": "桂香松暖庙门开，独泻椒浆奠一杯。秦法欲兴鸿已去，汉储将废凤还来。紫芝翳翳多青草，白石苍苍半绿苔。山下驿尘南窜路，不知冠盖几人回。",
            "comment": ""
        },
        {
            "title": "和人贺杨仆射致政",
            "content": "莲府公卿拜后尘，手持优诏挂朱轮。从军幕下三千客，闻礼庭中七十人。锦帐丽词推北巷，画堂清乐掩南邻。岂同王谢山阴会，空叙流杯醉暮春。",
            "comment": ""
        },
        {
            "title": "途经敷水",
            "content": "修蛾颦翠倚柔桑，遥谢春风白面郎。五夜有情随暮雨，百年无节待秋霜。重寻绣带朱藤合，更认罗裙碧草长。何处野花何处水，下峰流出一渠香。",
            "comment": ""
        },
        {
            "title": "送黄隐居归南海",
            "content": "瘴雾南边久寄家，海中来往信流槎。林藏狒狒多残笋，树过猩猩少落花。深洞有云龙蜕骨，半岩无草象生牙。知君爱宿层峰顶，坐到三更见日华。",
            "comment": ""
        },
        {
            "title": "淮阴阻风寄呈楚州韦中丞",
            "content": "垂钓京江欲白头，江鱼堪钓却西游。刘伶台下稻花晚，韩信庙前枫叶秋。淮月未明先倚槛，海云初起更维舟。河桥有酒无人醉，独上高城望庾楼。",
            "comment": ""
        },
        {
            "title": "和友人送僧归桂州灵岩寺",
            "content": "楚客送僧归桂阳，海门帆势极潇湘。碧云千里暮愁合，白雪一声春思长。柳絮拥堤添衲软，松花浮水注瓶香。南京长老几年别，闻道半岩多影堂。",
            "comment": ""
        },
        {
            "title": "伤故湖州李郎中",
            "content": "政成身没共兴衰，乡路兵戈旅榇回。城上暮云凝鼓角，海边春草闭池台。经年未葬家人散，昨夜因斋故吏来。南北相逢皆掩泣，白蘋洲暖百花开。",
            "comment": ""
        },
        {
            "title": "郑秀才东归凭达家书",
            "content": "欲寄家书少客过，闭门心远洞庭波。两岩花落夜风急，一径草荒春雨多。愁泛楚江吟浩渺，忆归吴岫梦嵯峨。贫居不问应知处，溪上闲船系绿萝。",
            "comment": ""
        },
        {
            "title": "村舍二首",
            "content": "自翦青莎织雨衣，南峰烟火是柴扉。莱妻早报蒸藜熟，童子遥迎种豆归。鱼下碧潭当镜跃，鸟还青嶂拂屏飞。花时未免人来往，欲买严光旧钓矶。尚平多累自归难，一日身闲一日安。山径晓云收猎网，水门凉月挂鱼竿。花间酒气春风暖，竹里棋声暮雨寒。三顷水田秋更熟，北窗谁拂旧尘冠。",
            "comment": ""
        },
        {
            "title": "汴河亭",
            "content": "广陵花盛帝东游，先劈昆仑一派流。百二禁兵辞象阙，三千宫女下龙舟。凝云鼓震星辰动。拂浪旗开日月浮。四海义师归有道，迷楼还似景阳楼。",
            "comment": " | 【注释】　　隋炀帝杨广为了东游广陵（扬州），不惜倾全国民力财力开凿一条运河，即今通济渠。其东段叫汴河，汴河之滨筑有行宫，即“汴河亭”。这首《汴河亭》诗，当是作者在南游中经过汴河时写的。诗写得笔力劲健，气势雄壮，语言华美，意境阔大，且感慨深沉，讥讽无情。诗人对隋炀帝这个历史亡灵的鞭挞，实际上是针对晚唐政治腐败，统治者生活奢靡的现实而发的。　　这首诗在艺术表现上有三个特点：　　一是在写景叙事上的“示观”描写。所谓“示观”，就是通过艺术想象把未曾见过的事物描绘得栩栩如生，如临其境。许浑经过二百年前修筑的炀帝的行宫汴河亭时不由得感慨万千，浮想联翩，炀帝当年那种穷奢极欲的情景仿佛呈现在眼前。这就是诗的前三联所描写的内容：炀帝为了东游广陵赏花玩乐，将那从昆仑山流下来的黄河水分引凿渠，修了一条运河；运河一修成，“百二禁兵”即皇帝卫兵就跟着皇帝辞别了宫庭，“三千宫女”也伴随着皇帝下到龙舟；一路上鼓声震天，旌旗如林，浩浩荡荡，奔赴广陵。这一切，诗人都只是“想见”而并未亲见，但却写得这般情景生动，使读者犹如亲见，这就是作者进行的“示观”描写及其产生的艺术效果。　　二是诗的意境的动态描绘。诗中“劈昆仑”、“下龙舟”、“星辰动”、“日月浮”等句中的“劈”“下”“动”“浮”，以及“游”、“震”、“拂”、“开”等字，都是动词，因而就赋予全诗意境以活动的体态，形成了骏马走坂之势，给人以形象飞动之感。特别引人注意的是，诗人在进行这种动态描写时，能够在史实的基础上进行合理的虚构和夸张。象颈联“凝云鼓震星辰动，拂浪 旗开日月浮”两句，其中的“鼓震”、“旗开”当是历史事实，但是鼓声能上入云霄，把行云挡住并使星辰摇动；旗帜能“拂浪”，在旌旗闪动时又能使人看到波浪中日月的浮影；这却分明是诗人的创造性想象，是虚构和夸张。诗的首联、颔联本来已经写得很活脱，很有气魄，再加上这样一个颈联，就更显得造形生动，气象雄豪，简直是把杨广东游的那种赫赫声势、巍巍壮观的豪华盛况活灵活现地展现在人们眼前。这两句诗实是全篇的“警策”。　　三是“卒章显其志”。白居易曾说他的“新乐府”是“卒章显其志”。许浑这首诗也巧妙地运用了这种写法，诗的前三联基本上是冷静地客观地写景叙事，单看这三联几乎看不出作者的倾向所在。只是到了最后一联，“四海义师归有道，迷楼还似景阳楼”，才忽然笔锋一转，把对事件的评判，写诗的旨意，一下子袒露了出来。诗人“显志”的方式也很别致。他笔下的末联不是前三联所创造的形象的自然延伸，也不是对炀帝东游景象的直接批判，而是另起炉灶，凌空一跃，一下子跃到“义师”、“迷楼”上去了，对炀帝游荡荒淫所招致的亡国后果作了严肃的评论和无情的嘲讽。但又不是直言指斥，而是把炀帝为了淫乐而修的“迷楼”与南朝陈后主的“景阳楼”相比，把人们的视线和思绪又拉回到眼前的汴河亭，解景生情，发人深思，无限感慨都在意象之外，这样的结尾是很有韵味的。　　（贾文昭）"
        },
        {
            "title": "乘月棹舟送大历寺灵聪上人不及",
            "content": "万峰秋尽百泉清，旧锁禅扉在赤城。枫浦客来烟未散，竹窗僧去月犹明。杯浮野渡鱼龙远，锡响空山虎豹惊。一字不留何足讶，白云无路水无情。",
            "comment": ""
        },
        {
            "title": "重游练湖怀旧",
            "content": "西风渺渺月连天，同醉兰舟未十年。鵩鸟赋成人已没，嘉鱼诗在世空传。荣枯尽寄浮云外，哀乐犹惊逝水前。日暮长堤更回首，一声邻笛旧山川。",
            "comment": ""
        },
        {
            "title": "湖州韦长史山居",
            "content": "一官唯买昼公堂，但得身闲日自长。琴曲少声重勘谱，药丸多忌更寻方。溪浮箬叶添醅绿，泉绕松根助茗香。明日鳜鱼何处钓，门前春水似沧浪。",
            "comment": ""
        },
        {
            "title": "题灵山寺行坚师院",
            "content": "西岩一径不通樵，八十持杯未觉遥。龙在石潭闻夜雨，雁移沙渚见秋潮。经函露湿文多暗，香印风吹字半销。应笑东归又南去，越山无路水迢迢。",
            "comment": ""
        },
        {
            "title": "夜归驿楼",
            "content": "水晚云秋山不穷，自疑身在画屏中。孤舟移棹一江月，高阁卷帘千树风。窗下覆棋残局在，橘边沽酒半坛空。早炊香稻待鲈鲙，南渚未明寻钓翁。",
            "comment": ""
        },
        {
            "title": "赠李伊阙",
            "content": "桐履如飞不可寻，一壶双笈峄阳琴。舟横野渡寒风急，门掩荒山夜雪深。贫笑白驹无去意，病惭黄鹄有归心。云间二室劳君画，水墨苍苍半壁阴。",
            "comment": ""
        },
        {
            "title": "再游姑苏玉芝观",
            "content": "高梧一叶下秋初，迢递重廊旧寄居。月过碧窗今夜酒，雨昏红壁去年书。玉池露冷芙蓉浅，琼树风高薜荔疏。明日挂帆更东去，仙翁应笑为鲈鱼。",
            "comment": ""
        },
        {
            "title": "移摄太平寄前李明府",
            "content": "病移岩邑称闲身，何处风光贳酒频。溪柳绕门彭泽令，野花连洞武陵人。娇歌自驻壶中景，艳舞长留海上春。早晚高台更同醉，绿萝如帐草如茵。",
            "comment": ""
        },
        {
            "title": "送张尊师归洞庭",
            "content": "能琴道士洞庭西，风满归帆路不迷。对岸水花霜后浅，傍檐山果雨来低。杉松近晚移茶灶，岩谷初寒盖药畦。他日相思两行字，无人知处武陵溪。",
            "comment": ""
        },
        {
            "title": "送郭秀才游天台",
            "content": "云埋阴壑雪凝峰，半壁天台已万重。人度碧溪疑辍棹，僧归苍岭似闻钟。暖眠鸂鶒晴滩草，高挂猕猴暮涧松。曾约共游今独去，赤城西面水溶溶。",
            "comment": ""
        },
        {
            "title": "与郑秀才叔侄会送杨秀才昆仲东归",
            "content": "书剑功迟白发新，异乡仍送故乡人。阮公留客竹林晚，田氏到家荆树春。雪尽塞鸿南翥少，风来胡马北嘶频。洞庭烟月如终老，谁是长杨谏猎臣。",
            "comment": ""
        },
        {
            "title": "晚自东郭回留一二游侣",
            "content": "乡心迢递宦情微，吏散寻幽竟落晖。林下草腥巢鹭宿，洞前云湿雨龙归。钟随野艇回孤棹，鼓绝山城掩半扉。今夜西斋好风月，一瓢春酒莫相违。",
            "comment": ""
        },
        {
            "title": "春日郊园戏赠杨嘏评事",
            "content": "十里蒹葭入薜萝，春风谁许暂鸣珂。相如渴后狂还减，曼倩归来语更多。门枕碧溪冰皓耀，槛齐青嶂雪嵯峨。野桥沽酒茅檐醉，谁羡红楼一曲歌。",
            "comment": ""
        },
        {
            "title": "游钱塘青山李隐居西斋",
            "content": "小隐西亭为客开，翠萝深处遍苍苔。林间扫石安棋局，岩下分泉递酒杯。兰叶露光秋月上，芦花风起夜潮来。云山绕屋犹嫌浅，欲棹渔舟近钓台。",
            "comment": ""
        },
        {
            "title": "早发天台中岩寺度关岭次天姥岑",
            "content": "来往天台天姥间，欲求真诀驻衰颜。星河半落岩前寺，云雾初开岭上关。丹壑树多风浩浩，碧溪苔浅水潺潺。可知刘阮逢人处，行尽深山又是山。",
            "comment": ""
        },
        {
            "title": "别刘秀才",
            "content": "三献无功玉有瑕，更携书剑客天涯。孤帆夜别潇湘雨，广陌春期鄠杜花。灯照水萤千点灭，棹惊滩雁一行斜。关河万里秋风急，望见乡山不到家。",
            "comment": ""
        },
        {
            "title": "晚自朝台津至韦隐居郊园",
            "content": "秋来凫雁下方塘，系马朝台步夕阳。村径绕山松叶暗，野门临水稻花香。云连海气琴书润，风带潮声枕簟凉。西下磻溪犹万里，可能垂白待文王。",
            "comment": ""
        },
        {
            "title": "伤虞将军",
            "content": "白首从军未有名，近将孤剑到江城。巴童戍久能番语，胡马调多解汉行。对雪夜穷黄石略，望云秋计黑山程。可怜身死家犹远，汴水东流无哭声。",
            "comment": ""
        },
        {
            "title": "怀旧居",
            "content": "兵书一箧老无功，故国郊扉在梦中。藤蔓覆梨张谷暗。草花侵菊庾园空。朱门迹忝登龙客，白屋心期失马翁。楚水吴山何处是，北窗残月照屏风。",
            "comment": ""
        },
        {
            "title": "题勤尊师历阳山居",
            "content": "二十知兵在羽林，中年潜识子房心。苍鹰出塞胡尘灭。白鹤还乡楚水深。春坼酒瓶浮药气，晚携棋局带松阴。鸡笼山上云多处，自劚黄精不可寻。",
            "comment": ""
        },
        {
            "title": "闻释子栖玄欲奉道因寄",
            "content": "欲求真诀恋禅扃，羽帔方袍尽有情。仙骨本微灵鹤远，法心潜动毒龙惊。三山未有偷桃计，四海初传问菊名。今日劝师师莫惑，长生难学证无生。",
            "comment": ""
        },
        {
            "title": "故洛城",
            "content": "禾黍离离半野蒿，昔人城此岂知劳。水声东去市朝变，山势北来宫殿高。鸦噪暮云归古堞，雁迷寒雨下空壕。可怜缑岭登仙子，犹自吹笙醉碧桃。",
            "comment": " | 【注释】　　洛阳，是有名的古城，东汉、曹魏、西晋、北魏曾建都于此。隋炀帝时，在旧城以西十八里营建新城，武则天时又加扩展，成为唐代的东都，而旧城由此芜废。许浑这首诗是凭吊故城感怀。　　登临送目，一片荒凉颓败的图景展现在眼前：禾黍成行，蒿草遍野，再也不见旧时城市的风貌。“禾黍离离”，是从《诗经·黍离》篇开首的“彼黍离离”一句脱化而来。原诗按传统解说，写周王室东迁后故都的倾覆，藉以寄托亡国的哀思。这里加以化用，也暗含对过去王朝兴灭更替的追思。　　由城市的衰败，诗人转念及当年兴建时的情景。“城此”的“城”，这里作动词用，筑城的意思。“岂知劳”的“知”，这里有管得上的意思。劳动人民世世代代不辞艰辛，用双手修建起这座城市，任其弃置废毁，岂不令人痛惜？　　诗人的联想活动接着向更广阔的方面展开。“水声东去”，既是写的实景（故洛城紧靠洛水北岸），又有双关寓意。《论语》记载孔子有一次经过河边，望着滔滔不息的河水叹息道：“逝者如斯夫，不舍昼夜！”诗人也是由脚下奔流向东的洛水，生发出光阴流逝、人世沧桑之感：昔日繁华的街市、隆盛的朝会、熙来攘往的人群、多少悲欢离合的情事，都在这哗哗不停的水声中变幻隐现，而终归烟消云散。想到这一切，真叫人思潮汹涌，起伏难平！　　如果说，“水声”是动景，“山势”就是静景，动静搭配，以沧桑之感暗中联系。洛阳城北有芒山，一作邙山，绵亘四百余里，成为古都的天然屏障，居高临下，可以俯瞰全城。东汉梁鸿《五噫歌》云：“陟彼北芒兮，噫！顾瞻帝京兮，噫！宫阙崔巍兮，噫！民之劬劳兮，噫！辽辽未央兮，噫！”而今，城市虽已不复当年繁盛景象，而那残存的宫殿却还高耸着，仿佛在给历史作见证。用静物这么一衬托，人事变迁之迅速就感受得格外强烈。这一联表面看来是写景，实际上概括了上下千年社会历史的巨大变化，蕴含着诗人内心无穷的悲慨，历来为人传诵。　　第三联由奔驰的想象折回现实，就眼前景物进一步点染气氛。暮云、寒雨、古堞（城上的矮墙）、空壕，合组成一幅凄清的画面。空寂之中，几声鸦噪，数点雁影，更增添了萧瑟的情味。　　结末又从世事无常推想到神仙的永存。缑（ｇōｕ勾）岭，即缑氏山，在今河南偃师东南，距洛阳约百里。传说东周灵王的太子晋修仙得道，在缑氏山头骑鹤升天而去。后人纷纷扰扰，可有谁能象王子晋那样逍遥自在地超脱于尘世变迁之外呢？诗人无法解决这个矛盾，只能用一声叹息来收束全篇。　　许浑生活在唐王朝走向没落的晚唐时代。他追抚山河陈迹，俯仰今古兴废，苍莽历落，感慨深沉，其中隐隐寄寓着一层现实幻灭的悲哀。本篇起得苍凉，接得开阔，对偶工整，句法圆活，在其怀古诗中亦称名作。可惜的是后半篇比较薄弱。颈联虽然刻画工细，但未能翻出新意，缺少转折波澜之势。结尾更落入俗套，调子也嫌低沉无力。　　（陈伯海）"
        },
        {
            "title": "沧浪峡",
            "content": "缨带流尘发半霜，独寻残月下沧浪。一声溪鸟暗云散，万片野花流水香。昔日未知方外乐，暮年初信梦中忙。红虾青鲫紫芹脆，归去不辞来路长。",
            "comment": ""
        },
        {
            "title": "秋日早朝",
            "content": "宵衣应待绝更筹，环佩锵锵月下楼。井转辘轳千树晓，锁开阊阖万山秋。龙旗尽列趋金殿，雉扇才分见玉旒。虚戴铁冠无一事，沧江归去老渔舟。",
            "comment": ""
        },
        {
            "title": "朱坡故少保杜公池亭",
            "content": "杜陵池榭绮城东，孤岛回汀路不穷。高岫乍疑三峡近，远波初似五湖通。楸梧叶暗潇潇雨，菱荇花香淡淡风。还有昔时巢燕在，飞来飞去画堂中。",
            "comment": ""
        },
        {
            "title": "郑侍御厅玩鹤",
            "content": "碧天飞舞下晴莎，金阁瑶池绝网罗。岩响数声风满树，岸移孤影雪凌波。缑山去远云霄迥，辽海归迟岁月多。双翅一开千万里，只应栖隐恋乔柯。",
            "comment": ""
        },
        {
            "title": "将度故城湖阻风夜泊永阳戍",
            "content": "行尽青溪日已蹉，云容山影水嵯峨。楼前归客怨清梦，楼上美人凝夜歌。独树高高风势急，平湖渺渺月明多。终期一艇载樵去，来往使帆凌白波。",
            "comment": ""
        },
        {
            "title": "送岭南卢判官罢职归华阴山居",
            "content": "曾事刘琨雁塞空，十年书剑任飘蓬。东堂旧屈移山志，南国新留煮海功。还挂一帆青海上，更开三径碧莲中。关西旧友如相问，已许沧浪伴钓翁。",
            "comment": ""
        },
        {
            "title": "凌歊台送韦秀才",
            "content": "云起高台日未沉，数村残照半岩阴，野蚕成茧桑柘尽，溪鸟引雏蒲稗深。帆势依依投极浦，钟声杳杳隔前林。故山迢递故人去，一夜月明千里心。",
            "comment": ""
        },
        {
            "title": "姑孰官舍",
            "content": "草生宫舍似闲居，雪照南窗满素书。贫后始知为吏拙，病来还喜识人疏。青云岂有窥梁燕，浊水应无避钓鱼。不待秋风便归去，紫阳山下是吾庐。",
            "comment": ""
        },
        {
            "title": "秋晚云阳驿西亭莲池",
            "content": "心忆莲池秉烛游，叶残花败尚维舟。烟开翠扇清风晓，水泥红衣白露秋。神女暂来云易散，仙娥初去月难留。空怀远道难持赠，醉倚阑干尽日愁。",
            "comment": ""
        },
        {
            "title": "题舒女庙",
            "content": "山乐来迎去不言，庙前高柳水禽喧。绮罗无色雨侵帐，珠翠有声风绕幡。妆镜尚疑山月满，寝屏犹认野花繁。孤舟梦断行云散，何限离心寄晓猿。",
            "comment": ""
        },
        {
            "title": "赠萧兵曹先辈",
            "content": "广陵堤上昔离居，帆转潇湘万里余。楚客病时无鵩鸟，越乡归处有鲈鱼。潮生水郭蒹葭响，雨过山城橘柚疏。闻说携琴兼载酒，邑人争识马相如。",
            "comment": ""
        },
        {
            "title": "赠茅山高拾遗",
            "content": "谏猎归来绮季歌，大茅峰影满秋波。山斋留客扫红叶，野艇送僧披绿莎。长覆旧图棋势尽，遍添新品药名多。云中黄鹄日千里，自宿自飞无网罗。",
            "comment": ""
        },
        {
            "title": "长安岁暮",
            "content": "独望天门倚剑歌，干时无计老关河。东归万里惭张翰，西上四年羞卞和。花暗楚城春醉少，月凉秦塞夜愁多。三山岁岁有人去，唯恐海风生白波。",
            "comment": ""
        },
        {
            "title": "送萧处士归缑岭别业",
            "content": "醉斜乌帽发如丝，曾看仙人一局棋。宾馆有鱼为客久，乡书无雁到家迟。缑山住近吹笙庙，湘水行逢鼓瑟祠。今夜月明何处宿，九疑云尽碧参差。",
            "comment": ""
        },
        {
            "title": "对雪",
            "content": "云度龙山暗倚城，先飞淅沥引轻盈。素娥冉冉拜瑶阙，皓鹤纷纷朝玉京。阴岭有风梅艳散，寒林无月桂华生。剡溪一醉十年事，忽忆棹回天未明。",
            "comment": ""
        },
        {
            "title": "冬日登越王台怀归",
            "content": "月沉高岫宿云开，万里归心独上来。河畔雪飞扬子宅，海边花盛越王台。泷分桂岭鱼难过，瘴近衡峰雁却回。乡信渐稀人渐老，只应频看一枝梅。",
            "comment": ""
        },
        {
            "title": "京口闲居寄京洛友人",
            "content": "吴门烟月昔同游，枫叶芦花并客舟。聚散有期云北去，浮沈无计水东流。一尊酒尽青山暮，千里书回碧树秋。何处相思不相见，凤城龙阙楚江头。",
            "comment": ""
        },
        {
            "title": "骊山",
            "content": "闻说先皇醉碧桃，日华浮动郁金袍。风随玉辇笙歌迥，云卷珠帘剑佩高。凤驾北归山寂寂，龙旟西幸水滔滔。贵妃没后巡游少，瓦落宫墙见野蒿。",
            "comment": ""
        },
        {
            "title": "凌歊台",
            "content": "宋祖凌高乐未回，三千歌舞宿层台。湘潭云尽暮山出，巴蜀雪消春水来。行殿有基荒荠合，寝园无主野棠开。百年便作万年计，岩畔古碑空绿苔。",
            "comment": ""
        },
        {
            "title": "姑苏怀古",
            "content": "宫馆余基辍棹过，黍苗无限独悲歌。荒台麋鹿争新草，空苑凫鹥占浅莎。吴岫雨来虚槛冷，楚江风急远帆多。可怜国破忠臣死，日日东流生白波。",
            "comment": ""
        },
        {
            "title": "金陵怀古",
            "content": "玉树歌残王气终，景阳兵合戍楼空。松楸远近千官冢，禾黍高低六代宫。石燕拂云晴亦雨，江豚吹浪夜还风。英雄一去豪华尽，唯有青山似洛中。",
            "comment": " | 【注释】　　金陵是孙吴、东晋和南朝的宋、齐、梁、陈的古都，隋唐以来，由于政治中心的转移，无复六朝的金粉繁华。金陵的盛衰沧桑，成为许多后代诗人寄慨言志的话题。一般咏怀金陵的诗，多指一景一事而言，许浑这首七律则“浑写大意”，“涵概一切”（俞陛云《诗境浅说》），具有高度的艺术概括性。　　诗以追述隋兵灭陈的史事发端，写南朝最后一个小朝廷，在陈后主所制乐曲《玉树后庭花》的靡靡之音中覆灭。公元五八九年，隋军攻陷金陵，《玉树后庭花》曲犹未尽，金陵却已末日来临，隋朝大军直逼景阳宫外，城防形同虚设，陈后主束手就擒，陈朝灭亡。这是金陵由盛转衰的开始，全诗以此发端，可谓善抓关键。　　颔联描写金陵的衰败景象。“松楸”，坟墓上的树木。诗人登高而望，远近高低尽是松楸荒冢，残宫禾黍。南朝的繁荣盛况，已成为历史的陈迹。　　前两联在内容安排上采用了逆挽的手法：首先追述对前朝历史的遥想，然后补写引起这种遥想的眼前景物。这就突出了陈朝灭亡这一金陵盛衰的转捩点及其蕴含的历史教训。　　颈联用比兴手法概括世间的风云变幻。 这里，“拂”字、“吹”字写得传神，“亦”字、“还”字写得含蓄。“拂云”描写石燕掠雨穿云的形象，“吹浪”表现江豚兴风鼓浪的气势。“晴亦雨”意味着“阴固雨”，“夜还风”显见得“日已风”。“江豚”和“石燕”，象征历史上叱咤风雨的人物，如尾联所说的英雄。这两句通过江上风云晴雨的变化，表现人类社会的干戈起伏和历代王朝的兴亡交替。　　尾联照应开头，抒发了诗人对于繁华易逝的感慨。英雄，指曾占据金陵的历代帝王。金陵和洛阳都有群山环绕，地形相似，所以李白《金陵三首》有“山似洛阳多”的诗句。“惟有青山似洛中”，就是说今日的金陵除去山川地势与六朝时依然相似，其余的一切都大不一样了。江山不改，世事多变，令人感慨万千。　　这首怀古七律，在选取形象、锤炼字句方面很见功力。例如中间两联，都以自然景象反映社会的变化，手法和景物却大不相同：颔联采取赋的写法进行直观的描述，颈联借助比兴取得暗示的效果；松楸、禾黍都是现实中司空见惯的植物，石燕和江豚则是传说里面神奇怪诞的动物。这样，既写出各式各样丰富多彩的形象，又烘托了一种神秘莫测的浪漫主义气氛。至于炼字，以首联为例：“残”和“空”，从文化生活和军事设施两方面反映陈朝的腐败，一文一武，点染出陈亡之前金陵城一片没落不堪的景象；“合”字又以泰山压顶之势，表现隋朝大军兵临城下的威力；“王气终”则与尾联的“豪华尽”前后相应，抒写金陵繁华一去不返、人间权势终归于尽的慨叹，读来令人不禁怅然。　　（赵庆培）"
        },
        {
            "title": "松江渡送人",
            "content": "故国今何在，扁舟竟不归。云移山漠漠，江阔树依依。晚色千帆落，秋声一雁飞。此时兼送客，凭槛欲沾衣。",
            "comment": ""
        },
        {
            "title": "旅中别侄暐",
            "content": "相见又南北，中宵泪满襟。旅游知世薄，贫别觉情深。歌管一尊酒，山川万里心。此身多在路，休诵异乡吟。",
            "comment": ""
        },
        {
            "title": "南陵留别段氏兄弟",
            "content": "不知身老大，犹似旧时狂。为酒游山县，留诗遍草堂。归期秋未尽，离恨日偏长。更羡君兄弟，参差雁一行。",
            "comment": ""
        },
        {
            "title": "征西旧卒",
            "content": "少年乘勇气，百战过乌孙。力尽边城难，功加上将恩。晓风听戍角，残月倚营门。自说轻生处，金疮有旧痕。",
            "comment": ""
        },
        {
            "title": "陪郑史君泛舟晚归",
            "content": "南郭望归处，郡楼高卷帘。平桥低皂盖，曲岸转彤襜。江晚笙歌促，山晴鼓角严。羊公莫先醉，清晓月纤纤。",
            "comment": ""
        },
        {
            "title": "早行",
            "content": "失枕惊先起，人家半梦中。闻鸡凭早晏，占斗认西东。辔湿知行露，衣单觉晓风。秋阳弄光影，忽吐半林红。",
            "comment": ""
        },
        {
            "title": "行次虎头岩酬寄路中丞",
            "content": "樟亭去已远，来上虎头岩。滩急水移棹，山回风满帆。石梯迎雨滑，沙井落潮醎。何以慰行旅，如公书一缄。",
            "comment": ""
        },
        {
            "title": "喜李诩秀才见访因赠",
            "content": "浙南分首日，谁谓别经时。路远遥相访，家贫喜见知。不须辞不酌，更请续新诗。但得心中剑，酬恩会有期。",
            "comment": ""
        },
        {
            "title": "秋日行次关西",
            "content": "金风荡天地，关西群木凋。早霜鸡喔喔，残月马萧萧。紫陌秦山近，青枫楚树遥。还同长卿志，题字满河桥。",
            "comment": ""
        },
        {
            "title": "寓崇圣寺怀李校书",
            "content": "几日卧南亭，卷帘秋月清。河关初罢梦，池阁更含情。寒露润金井，高风飘玉筝。前年共游客，刀笔事戎旌。",
            "comment": ""
        },
        {
            "title": "卧病寄诸公",
            "content": "飞盖集兰堂，清歌递柏觞。高城榆柳荫，虚阁芰荷香。海月秋偏静，山风夜更凉。自怜书万卷，扶病对萤光。",
            "comment": ""
        },
        {
            "title": "山居冬夜喜魏扶见访因赠",
            "content": "霜风露叶下，远思独裴回。夜久草堂静，月明山客来。遣贫相劝酒，忆字共书灰。何事清平世，干名待有媒。",
            "comment": ""
        },
        {
            "title": "秋夜棹舟访李隐君",
            "content": "望月忆披襟，长溪柳半阴。高斋初酿酒，孤棹远携琴。犬吠秋山迥，鸡鸣晓树深。开门更欹枕，谁识野人心。",
            "comment": ""
        },
        {
            "title": "旅夜怀远客",
            "content": "异乡多远情，梦断落江城。病起惭书癖，贫家负酒名。过春花自落，竟晓月空明。独此一长啸，故人天际行。",
            "comment": ""
        },
        {
            "title": "题灞西骆隐居",
            "content": "志凌三蜀客，心爱五湖人。拚死酒中老，谋生书外贫。扫花眠石榻，捣药转溪轮。往往乘黄牸，鹿裘乌角巾。",
            "comment": ""
        },
        {
            "title": "寻周炼师不遇留赠",
            "content": "闭门池馆静，云访紫芝翁。零落槿花雨，参差荷叶风。夜棋全局在，春酒半壶空。长啸倚西阁，悠悠名利中。",
            "comment": ""
        },
        {
            "title": "岁首怀甘露寺自省上人",
            "content": "心悟觉身劳，云中弃宝刀。久闲生髀肉，多寿长眉毫。客棹春潮急，禅斋暮雪高。南濡一回首，山碧水滔滔。",
            "comment": ""
        },
        {
            "title": "途中寒食",
            "content": "处处哭声悲，行人马亦迟。店闲无火日，村暖斫桑时。泣路同杨子，烧山忆介推。清明明日是，甘负故园期。",
            "comment": ""
        },
        {
            "title": "重赋鹭鸶",
            "content": "何年去此地，南浦满凫雏。云汉知心远，林塘觉思孤。低飞下晚树，独睡映新蒲。为尔多归兴，前年在五湖。",
            "comment": ""
        },
        {
            "title": "酬殷尧藩",
            "content": "相如愧许询，寥落向溪滨。竹马儿犹小，荆钗妇惯贫。独愁忧过日，多病不如人。莫怪青袍选，长安隐旧春。",
            "comment": ""
        },
        {
            "title": "下第归蒲城墅居",
            "content": "失意归三径，伤春别九门。薄烟杨柳路，微雨杏花村。牧竖还呼犊，邻翁亦抱孙。不知余正苦，迎马问寒温。",
            "comment": ""
        },
        {
            "title": "留题李侍御书斋",
            "content": "昔话平生志，高斋曾见留。道孤心易感，恩重力难酬。独立千峰晓，频来一叶秋。鸡鸣应有处，不觉泪空流。",
            "comment": ""
        },
        {
            "title": "舟次武陵寄天竺僧无昼",
            "content": "谿长山几重，十里万株松。秋日下丹槛，暮云归碧峰。树栖新放鹤，潭隐旧降龙。还在孤舟宿，卧闻初夜钟。",
            "comment": ""
        },
        {
            "title": "深春",
            "content": "故里千帆外，深春一雁飞。干名频恸哭，将老欲何归。未谷抛还忆，交亲晚更稀。空持望乡泪，沾洒寄来衣。",
            "comment": ""
        },
        {
            "title": "赠隐者",
            "content": "回报隐居士，莫愁山兴阑。求人颜色尽，知道性情宽。信谱弹琴误，缘崖劚药难。东皋亦自给，殊愧远相安。",
            "comment": ""
        },
        {
            "title": "西山草堂",
            "content": "何处少人事，西山旧草堂。晒书秋日晚，洗药石泉香。浚岭有朝雨，北窗生夜凉。从劳问归路，峰叠绕家乡。",
            "comment": ""
        },
        {
            "title": "洛阳道中",
            "content": "洛阳多旧迹，一日几堪愁。风起林花晚，月明陵树秋。兴亡不可问，自古水东流。.",
            "comment": ""
        },
        {
            "title": "游茅山",
            "content": "步步入山门，仙家鸟径分。渔樵不到处，麋鹿自成群。石面迸出水，松头穿破云。道人星月下，相次礼茅君。",
            "comment": ""
        },
        {
            "title": "送友人罢举归东海",
            "content": "沧波天堑外，何岛是新罗。舶主辞番远，棋僧入汉多。海风吹白鹤，沙日晒红螺。此去知投笔，须求利剑磨。",
            "comment": ""
        },
        {
            "title": "重伤杨攀处士二首",
            "content": "绿云多学术，黄发竟无成。酒纵山中性，诗留海上名。读书新树老，垂钓旧矶平。今日悲前事，西风闻哭声。从官任直道，几处脱长裾。殁后儿犹小，葬来人渐疏。新邻占池馆，长史觅图书。身贱难相报，平生恨有余。",
            "comment": ""
        },
        {
            "title": "送友人归荆楚",
            "content": "调瑟劝离酒，苦谙荆楚门。竹斑悲帝女，草绿怨王孙。潮落九疑迥，雨连三峡昏。同来不同去，迢递更伤魂。",
            "comment": ""
        },
        {
            "title": "赠王处士",
            "content": "归卧养天真，鹿裘乌角巾。茂陵闲久病，彭泽醉长贫。冠盖西园夜，笙歌北里春。谁怜清渭曲，又老钓鱼人。",
            "comment": ""
        },
        {
            "title": "送郑寂上人南行",
            "content": "儒家有释子，年少学支公。心出是非外，迹辞荣辱中。锡寒秦岭月，杯急楚江风。离怨故园里，小秋梨叶红。",
            "comment": ""
        },
        {
            "title": "伤冯秀才",
            "content": "旅葬不可问，茫茫西陇头。水云青草湿，山月白杨愁。琴信有时罢，剑伤无处留。淮南旧烟月，孤棹更逢秋。",
            "comment": ""
        },
        {
            "title": "观章中丞夜按歌舞",
            "content": "夜按双娃禁曲新，东西箫鼓接云津。舞衫未换红铅湿，歌扇初移翠黛颦。彩槛烛烟光吐日，画屏香雾暖如春。西楼月在襄王醉，十二山高不见人。",
            "comment": ""
        },
        {
            "title": "韶州送窦司直北归",
            "content": "江曲山如画，贪程亦驻舟。果随岩狖落，槎带水禽流。客散他乡夜，人归故国秋。樽前挂帆去，风雨下西楼。",
            "comment": ""
        },
        {
            "title": "送段觉归东阳兼寄窦使君",
            "content": "山水引归路，陆郎从此谙。秋茶垂露细，寒菊带霜甘。台倚乌龙岭，楼侵白雁潭。沈公如借问，心在浙河南。",
            "comment": ""
        },
        {
            "title": "送李文明下第鄜州觐兄",
            "content": "征夫天一涯，醉赠别吾诗。雁迥参差远，龙多次第迟。宁歌还夜苦，宋赋更秋悲。的的遥相待，清风白露时。",
            "comment": ""
        },
        {
            "title": "贻终南山隐者",
            "content": "中岩多少隐，提榼抱琴游。潭冷薜萝晚，山香松桂秋。瓢闲高树挂，杯急曲池流。独有迷津客，东西南北愁。",
            "comment": ""
        },
        {
            "title": "送客归兰溪",
            "content": "花下送归客，路长应过秋。暮随江鸟宿，寒共岭猿愁。众水喧严濑，群峰抱沉楼。因君几南望，曾向此中游。",
            "comment": ""
        },
        {
            "title": "秋霁潼关驿亭",
            "content": "霁色明高巘，关河独望遥。残云归太华，疏雨过中条。鸟散绿萝静，蝉鸣红树凋。何言此时节，去去任蓬飘。",
            "comment": ""
        },
        {
            "title": "赠柳璟、冯陶二校书",
            "content": "霄汉两飞鸣，喧喧动禁城。桂堂同日盛，芸阁间年荣。香掩蕙兰气，韵高鸾鹤声。应怜茂陵客，未有子虚名。",
            "comment": ""
        },
        {
            "title": "寄袁校书",
            "content": "扰扰换时节，旧山琪树阴。犹乖清汉志，空负白云心。广陌埃尘远，重门管吹深。劳歌极西望，芸省有知音。",
            "comment": ""
        },
        {
            "title": "白马寺不出院僧",
            "content": "禅空心已寂，世路任多岐。到院客长见，闭关人不知。寺喧听讲绝，厨远送斋迟。墙外洛阳道，东西无尽时。",
            "comment": ""
        },
        {
            "title": "月夜期友人不至",
            "content": "坐待故人宿，月华清兴秋。管弦谁处醉，池馆此时愁。风过渚荷动，露含山桂幽。孤吟不可曙，昨夜共登楼。",
            "comment": ""
        },
        {
            "title": "送人归吴兴",
            "content": "绿水棹云月，洞庭归路长。春桥悬酒幔，夜栅集茶樯。箬叶沉溪暖，蘋花绕郭香。应逢柳太守，为说过潇湘。",
            "comment": ""
        },
        {
            "title": "下第归朱方寄刘三复",
            "content": "素衣京洛尘，归棹过南津。故里迹犹在，旧交心更新。月高萧寺夜，风暖庾楼春。诗酒应无暇，朝朝问旅人。",
            "comment": ""
        },
        {
            "title": "江上喜洛中亲友继至",
            "content": "战马昔纷纷，风惊嵩少尘。全家南渡远，旧友北来频。罢酒松筠晚，赋诗杨柳春。谁言今夜月，同是洛阳人。",
            "comment": ""
        },
        {
            "title": "天街晓望",
            "content": "明星低未央，莲阙迥苍苍。叠鼓催残月，疏钟迎早霜。关防浮瑞气，宫馆耀神光。再拜为君寿，南山高且长。",
            "comment": ""
        },
        {
            "title": "新卜原上居寄袁校书",
            "content": "贫居乐游此，江海思迢迢。雪夜书千卷，花时酒一瓢。独愁秦树老，孤梦楚山遥。有路应相念，风尘满黑貂。",
            "comment": ""
        },
        {
            "title": "送僧归敬亭山寺",
            "content": "十年剑中路，传尽本师经。晓月下黔峡，秋风归敬亭。开门新树绿，登阁旧山青。遥想论禅处，松阴水一瓶。",
            "comment": ""
        },
        {
            "title": "题邹处士隐居",
            "content": "桑柘满江村，西斋接海门。浪冲高岸响，潮入小池浑。岩树阴棋局，山花落酒樽。相逢亦留宿，还似识王孙。",
            "comment": ""
        },
        {
            "title": "寄殷尧藩",
            "content": "直道知难用，经年向水滨。宅从栽竹贵，家为买书贫。就学多新客，登朝尽故人。蓬莱自有路，莫羡武陵春。",
            "comment": ""
        },
        {
            "title": "忆长洲",
            "content": "香径小船通，菱歌绕故宫。鱼沉秋水静，鸟宿暮山空。荷叶桥边雨，芦花海上风。归心无处托，高枕画屏中。",
            "comment": ""
        },
        {
            "title": "金谷桃花",
            "content": "花在舞楼空，年年依旧红。泪光停晓露，愁态倚春风。开处妾先死，落时君亦终。东流两三片，应在夜泉中。",
            "comment": ""
        },
        {
            "title": "送僧归金山寺",
            "content": "老归江上寺，不忘旧师恩。驻锡逢山色，停杯见浪痕。秋涛吞楚驿，晓月上荆门。为访题诗处，莓苔几字存。",
            "comment": ""
        },
        {
            "title": "赠高处士",
            "content": "宅前云水满，高兴一书生。垂钓有深意，望山多远情。夜棋留客宿，春酒劝僧倾。未作干时计，何人问姓名。",
            "comment": ""
        },
        {
            "title": "题崇圣寺",
            "content": "西林本行殿，池榭日坡阤。雨过水初涨，云开山渐多。晓街垂御柳，秋院闭宫莎。借问龙归处，鼎湖空碧波。",
            "comment": ""
        },
        {
            "title": "郁林寺",
            "content": "台殿冠嵯峨，春来日日过。水分诸院少，云近上方多。众籁凝丝竹，繁英耀绮罗。酒酣诗自逸，乘月棹寒波。",
            "comment": ""
        },
        {
            "title": "泛舟寻郁林寺道玄上人遇雨而返因寄",
            "content": "禅扉倚石梯，云湿雨凄凄。草色分松径，泉声咽稻畦。棹移滩鸟没，钟断岭猿啼。入夜花如雪，回舟忆剡溪。",
            "comment": ""
        },
        {
            "title": "晓过郁林寺戏呈李明府",
            "content": "身闲白日长，何处不寻芳。山崦登楼寺，谿湾泊晚樯。洞花蜂聚蜜，岩柏麝留香。若指求仙路，刘郎学阮郎。",
            "comment": ""
        },
        {
            "title": "酬报先上人登楼见寄",
            "content": "丹叶下西楼，知君万里愁。钟非黔峡寺，帆是敬亭舟。山色和云暮，湖光共月秋。天台多道侣，何惜更南游。",
            "comment": ""
        },
        {
            "title": "题官舍",
            "content": "燕雁水乡飞，京华信自稀。簟瓢贫守道，书剑病忘机。叠鼓吏初散，繁钟鸟独归。高梧与疏柳，风雨似郊扉。",
            "comment": ""
        },
        {
            "title": "游果昼二僧院",
            "content": "何必老林泉，冥心便是禅。讲时开院去，斋后下帘眠。镜朗灯分焰，香销印绝烟。真乘不可到，云尽月明天。",
            "comment": ""
        },
        {
            "title": "广陵送剡县薛明府赴任",
            "content": "车马楚城壕，清歌送浊醪。露花羞别泪，烟草让归袍。鸟浴春塘暖，猿吟暮岭高。寻仙在仙骨，不用废牛刀。",
            "comment": ""
        },
        {
            "title": "太和初靖恭里感事",
            "content": "清湘吊屈原，垂泪撷蘋蘩。谤起乘轩鹤，机沉在槛猿。乾坤三事贵，华夏一夫冤。宁有唐虞世，心知不为言。",
            "comment": ""
        },
        {
            "title": "南亭偶题",
            "content": "城下水萦回，潮冲野艇来。鸟惊山果落，龟泛绿萍开。白首书千卷，朱颜酒一杯。南轩自流涕，不是望燕台。",
            "comment": ""
        },
        {
            "title": "与侯春时同年南池夜话",
            "content": "芦苇暮修修，溪禽上钓舟。露凉花敛夕，风静竹含秋。素志应难契，清言岂易求。相欢一瓢酒，明日醉西楼。",
            "comment": ""
        },
        {
            "title": "下第送宋秀才游岐下、杨秀才还江东",
            "content": "年来不自得，一望几伤心。风转蕙兰色，月移松桂阴。马随边草远，帆落海云深。明旦各分首，更听梁甫吟。",
            "comment": ""
        },
        {
            "title": "秋晚登城",
            "content": "城高不可下，永日一登临。曲槛凉飙急，空楼返照深。苇花迷夕棹，梧叶散秋砧。谩作归田赋，蹉跎岁欲阴。",
            "comment": ""
        },
        {
            "title": "送韩校书",
            "content": "恨与前欢隔，愁因此会同。迹高芸阁吏，名散雪楼翁。城闭三秋雨，帆飞一夜风。酒醒鲈鲙美，应在竟陵东。",
            "comment": ""
        },
        {
            "title": "长兴里夏日南邻避暑",
            "content": "侯门大道傍，蝉噪树苍苍。开锁洞门远，下帘宾馆凉。栏围红药盛，架引绿萝长。永日一欹枕，故山云水乡。",
            "comment": ""
        },
        {
            "title": "李生弃官入道因寄",
            "content": "西岩一径通，知学采芝翁。寒暑丹心外，光阴白发中。水深鱼避钓，云迥鹤辞笼。坐想还家日，人非井邑空。",
            "comment": ""
        },
        {
            "title": "送客南归有怀",
            "content": "绿水暖青蘋，湘潭万里春。瓦尊迎海客，铜鼓赛江神。避雨松枫岸，看云杨柳津。长安一杯酒，座上有归人。",
            "comment": ""
        },
        {
            "title": "题岫上人院",
            "content": "病客与僧闲，频来不掩关。高窗云外树，疏磬雨中山。离索秋虫响，登临夕鸟还。心知落帆处，明月浙河湾。",
            "comment": ""
        },
        {
            "title": "春醉",
            "content": "酒醲花一树，何暇卓文君。客坐长先饮，公闲半已曛。水乡春足雨，山郭夜多云。何以参禅理，荣枯尽不闻。",
            "comment": ""
        },
        {
            "title": "和毕员外雪中见寄",
            "content": "仙署淹清景，雪华松桂阴。夜凌瑶席宴，春寄玉京吟。烛晃垂罗幕，香寒重绣衾。相思不相访，烟月剡溪深。",
            "comment": ""
        },
        {
            "title": "题冲沼上人院",
            "content": "劚石种松子，数根侵杳冥。天寒犹讲律，雨暗尚寻经。小殿灯千盏，深炉水一瓶。碧云多别思，休到望溪亭。",
            "comment": ""
        },
        {
            "title": "送客归峡中",
            "content": "津亭多别离，杨柳半无枝。住接猿啼处，行逢雁过时。江风飏帆急，山月下楼迟。还就西斋宿，烟波劳梦思。",
            "comment": ""
        },
        {
            "title": "过故友旧居",
            "content": "往年公子宅，夜宴乐难忘。高竹动疏翠，早莲飘暗香。珠盘凝宝瑟，绮席递华觞。今日皆何处，闭门春草长。",
            "comment": ""
        },
        {
            "title": "朗上人院晨坐",
            "content": "簟凉襟袖清，月没尚残星。山果落秋院，水花开晓庭。疏藤风袅袅，圆桂露冥冥。正忆江南寺，岩斋闻诵经。",
            "comment": ""
        },
        {
            "title": "天竺寺题葛洪井",
            "content": "羽客炼丹井，井留人已无。旧泉青石下，余甃碧山隅。云朗镜开匣，月寒冰在壶。仍闻酿仙酒，此水过琼酴。",
            "comment": ""
        },
        {
            "title": "恩德寺",
            "content": "楼台横复重，犹有半岩空。萝洞浅深水，竹廊高下风。晴山疏雨后，秋树断云中。未尽平生意，孤帆又向东。",
            "comment": ""
        },
        {
            "title": "姑熟官舍寄汝洛友人",
            "content": "官静亦无能，平生少面朋。务开唯印吏，公退只棋僧。药鼎初寒火，书龛欲夜灯。安知北溟水，终日送抟鹏。",
            "comment": ""
        },
        {
            "title": "病中二首",
            "content": "三年婴酒渴，高卧似袁安。秋色鬓应改，夜凉心已宽。风衣藤簟滑，露井竹床寒。卧忆郊扉月，恩深未挂冠。私归人暂适，扶杖绕西林。风急柳溪响，露寒莎径深。一身仍白发，万虑只丹心。此意无言处，高窗托素琴。",
            "comment": ""
        },
        {
            "title": "春望思旧游",
            "content": "适意极春日，南台披薜萝。花光晴漾漾，山色昼峨峨。湘水美人远，信陵豪客多。唯凭一瓢酒，弹瑟纵高歌。",
            "comment": ""
        },
        {
            "title": "赠梁将军",
            "content": "曾经黑山虏，一剑出重围。年长穷书意，时清隐钓矶。高斋云外住，瘦马月中归。唯说乡心苦，春风雁北飞。",
            "comment": ""
        },
        {
            "title": "题倪处士旧居",
            "content": "儒翁九十余，旧向此山居。生寄一壶酒，死留千卷书。槛摧新竹少，池浅故莲疏。但有子孙在，带经还荷锄。",
            "comment": ""
        },
        {
            "title": "题宣州元处士幽居",
            "content": "潺湲绕门水，未省濯缨尘。鸟散千岩曙，蜂来一径春。杉松还待客，芝朮不求人。宁学磻溪叟，逢时罢隐沦。",
            "comment": ""
        },
        {
            "title": "送客江行",
            "content": "萧萧芦荻花，郢客独辞家。远棹依山响，危樯转浦斜。不寒澄浅石，潮落涨虚沙。莫与征徒望，乡园去渐赊。",
            "comment": ""
        },
        {
            "title": "春泊弋阳",
            "content": "江行春欲半，孤枕弋阳堤。云暗犹飘雪，潮寒未应溪。饮猿闻棹散，飞鸟背船低。此路成幽绝，家山巩洛西。",
            "comment": ""
        },
        {
            "title": "玩残雪寄江南尹刘大夫",
            "content": "艳阳无处避，皎洁不成容。素质添瑶水，清光散玉峰。眠鸥犹恋草，栖鹤未离松。闻在金銮望，群仙对九重。",
            "comment": ""
        },
        {
            "title": "潼关兰若",
            "content": "来往几经过，前轩枕大河。远帆春水阔，高寺夕阳多。蝶影下红药，鸟声喧绿萝。故山归未得，徒咏采芝歌。",
            "comment": ""
        },
        {
            "title": "将赴京师蒜山津送客还荆渚",
            "content": "尊前万里愁，楚塞与皇州。云识潇湘雨，风知鄠杜秋。潮平犹倚棹，月上更登楼。他日沧浪水，渔歌对白头。",
            "comment": ""
        },
        {
            "title": "洛中秋日",
            "content": "故国无归处，官闲忆远游。吴僧秣陵寺，楚客洞庭舟。久病先知雨，长贫早觉秋。壮心能几许，伊水更东流。",
            "comment": ""
        },
        {
            "title": "怀江南同志",
            "content": "南国别经年，云晴波接天。蒲深鸂鶒戏，花暖鹧鸪眠。竹暗湘妃庙，枫阴楚客船。唯应洞庭月，万里共婵娟。",
            "comment": ""
        },
        {
            "title": "喜远书",
            "content": "端居换时节，离恨隔龙泷。苔色上春阁，柳阴移晚窗。寄怀因桂水，流泪极枫江。此日南来使，金盘鱼一双。",
            "comment": ""
        },
        {
            "title": "晓发天井关寄李师晦",
            "content": "山在水滔滔，流年欲二毛。湘潭归梦远，燕赵客程劳。露晓红兰重，云晴碧树高。逢秋正多感，万里别同袍。",
            "comment": ""
        },
        {
            "title": "下第寓居崇圣寺感事",
            "content": "怀土泣京华，旧山归路赊。静依禅客院，幽学野人家。林晚鸟争树，园春蝶护花。东门有闲地，谁种邵平瓜。",
            "comment": ""
        },
        {
            "title": "泊松江渡",
            "content": "漠漠故宫地，月凉风露幽。鸡鸣荒戍晓，雁过古城秋。杨柳北归路，蒹葭南渡舟。去乡今已远，更上望京楼。",
            "comment": ""
        },
        {
            "title": "早发寿安次永寿渡",
            "content": "东西车马尘，巩洛与咸秦。山月夜行客，水烟朝渡人。树凉风皓皓，滩浅石磷磷。会待功名就，扁舟寄此身。",
            "comment": ""
        },
        {
            "title": "送鱼思别处士归有怀",
            "content": "宴罢众宾散，长歌携一卮。溪亭相送远，山郭独归迟。风槛夕云散，月轩寒露滋。病来双鬓白，不是旧离时。",
            "comment": ""
        },
        {
            "title": "南亭与首公宴集",
            "content": "秋来水上亭，几处似岩扃。戏鸟翻江叶，游龟带绿萍。管弦心戚戚，罗绮鬓星星。行乐非吾事，西斋尚有萤。",
            "comment": ""
        },
        {
            "title": "旅怀",
            "content": "征车何轧轧，南北极天涯。孤枕易为客，远书难到家。乡连云外树，城闭月中花。犹有扁舟思，前年别若耶。",
            "comment": ""
        },
        {
            "title": "吴门送客早发",
            "content": "吴歌咽深思，楚客怨归程。寺晓楼台迥，江秋管吹清。早潮低水槛，残月下山城。惆怅回舟日，湘南春草生。",
            "comment": ""
        },
        {
            "title": "题灞西骆隐士",
            "content": "磻溪连灞水，商岭接秦山。青汉不回驾，白云长掩关。雀喧知鹤静，凫戏识鸥闲。却笑南昌尉，悠悠城市间。",
            "comment": ""
        },
        {
            "title": "闲居孟夏即事",
            "content": "绿树荫青苔，柴门临水开。簟凉初熟麦，枕腻乍经梅。鱼跃海风起，鼍鸣江雨来。佳人竟何处，日夕上楼台。",
            "comment": ""
        },
        {
            "title": "晨别翛然上人",
            "content": "吴僧诵经罢，败衲倚蒲团。钟韵花犹敛，楼阴月向残。晴山开殿响，秋水卷帘寒。独恨孤舟去，千滩复万滩。",
            "comment": ""
        },
        {
            "title": "送无梦道人先归甘露寺",
            "content": "飘飘随晚浪，杯影入鸥群。岸冻千船雪，岩阴一寺云。夜灯江北见，寒磬水西闻。鹤岭烟霞在，归期不羡君。",
            "comment": ""
        },
        {
            "title": "南楼春望",
            "content": "南楼春一望，云水共昏昏。野店归山路，危桥带郭村。晴烟和草色，夜雨长溪痕。下岸谁家住，残阳半掩门。",
            "comment": ""
        },
        {
            "title": "途经李翰林墓",
            "content": "气逸何人识，才高举世疑。祢生狂善赋，陶令醉能诗。碧水鲈鱼思，青山鵩鸟悲。至今孤冢在，荆棘楚江湄。",
            "comment": ""
        },
        {
            "title": "崇圣寺别杨至之",
            "content": "萧寺暂相逢，离忧满病容。寒斋秋少燕，阴壁夜多蛩。树暗水千里，山深云万重。怀君在书信，莫过雁回峰。",
            "comment": ""
        },
        {
            "title": "春日题韦曲野老村舍二首",
            "content": "绕屋遍桑麻，村南第一家。林繁树势直，溪转水纹斜。竹院昼看笋，药栏春卖花。故园归未得，到此是天涯。北岭枕南塘，数家村落长。莺啼幼妇懒，蚕出小姑忙。烟草近沟湿，风花临路香。自怜非楚客，春望亦心伤。",
            "comment": ""
        },
        {
            "title": "秋日众哲馆对竹",
            "content": "萧萧凌雪霜，浓翠异三湘。疏影月移壁，寒声风满堂。",
            "comment": ""
        },
        {
            "title": "题青山馆",
            "content": "昔人诗酒地，芳草思王孙。白水半塘岸，青山横郭门。悬岩碑已折，盘石井犹存。无处继行乐，野花空一尊。",
            "comment": ""
        },
        {
            "title": "夜归丁卯桥村舍",
            "content": "月凉风静夜，归客泊岩前。桥响犬遥吠，庭空人散眠。紫蒲低水槛，红叶半江船。自有还家计，南湖二顷田。",
            "comment": ""
        },
        {
            "title": "将离郊园留示弟侄",
            "content": "身贱与心违，秋风生旅衣。久贫辞国远，多病在家稀。山暝客初散，树凉人未归。西都万余里，明旦别柴扉。",
            "comment": ""
        },
        {
            "title": "放猿",
            "content": "殷勤解金锁，昨夜雨凄凄。山浅忆巫峡，水寒思建溪。远寻红树宿，深向白云啼。好觅来时路，烟萝莫共迷。",
            "comment": ""
        },
        {
            "title": "严陵钓台贻行侣",
            "content": "故人天下定，垂钓碧岩幽。旧迹随台古，高名寄水流。鸟喧群木晚，蝉急众山秋。更待新安月，凭君暂驻舟。",
            "comment": ""
        },
        {
            "title": "下第别友人杨至之",
            "content": "花落水潺潺，十年离旧山。夜愁添白发，春泪减朱颜。孤剑北游塞，远书东出关。逢君话心曲，一醉灞陵间。",
            "comment": ""
        },
        {
            "title": "霅上宴别",
            "content": "山断水茫茫，洛人西路长。笙歌留远棹，风雨寄华堂。红壁耿秋烛，翠帘凝晓香。谁堪从此去，云树满陵阳。",
            "comment": ""
        },
        {
            "title": "送惟素上人归新安",
            "content": "山空叶复落，一径下新安。风急渡溪晚，雪晴归寺寒。寻云策藤杖，向日倚蒲团。宁忆西游客，劳劳歌路难。",
            "comment": ""
        },
        {
            "title": "溪亭二首",
            "content": "溪亭四面山，横柳半溪湾。蝉响螳螂急，鱼深翡翠闲。水寒留客醉，月上与僧还。犹恋萧萧竹，西斋未掩关。暖枕眠溪柳，僧斋昨夜期。茶香秋梦后，松韵晚吟时。共戏鱼翻藻，争栖鸟坠枝。重阳应一醉，栽菊助东篱。",
            "comment": ""
        },
        {
            "title": "江楼夜别",
            "content": "离别奈情何，江楼凝艳歌。蕙兰秋露重，芦苇夜风多。深怨寄清瑟，远愁生翠蛾。酒酣相顾起，明月棹寒波。",
            "comment": ""
        },
        {
            "title": "京口津亭送张崔二侍御",
            "content": "爱树满西津，津亭堕泪频。素车应度洛，珠履更归秦。水接三湘暮，山通五岭春。伤离与怀旧，明日白头人。",
            "comment": ""
        },
        {
            "title": "九日登樟亭驿楼",
            "content": "鲈鲙与莼羹，西风片席轻。潮回孤岛晚，云敛众山晴。丹羽下高阁，黄花垂古城。因秋倍多感，乡树接咸京。",
            "comment": ""
        },
        {
            "title": "别韦处士",
            "content": "南北断蓬飞，别多相见稀。更伤今日酒，未换昔年衣。旧友几人在，故乡何处归。秦原向西路，云晚雪霏霏。",
            "comment": ""
        },
        {
            "title": "送南陵李少府",
            "content": "高人亦未闲，来往楚云间。剑在心应壮，书穷鬓已斑。落帆秋水寺，驱马夕阳山。明日南昌尉，空斋又掩关。",
            "comment": ""
        },
        {
            "title": "留赠偃师主人",
            "content": "孤城漏未残，徒侣拂征鞍。洛北去游远，淮南归梦阑。晓灯回壁暗，晴雪卷帘寒。强尽主人酒，出门行路难。",
            "comment": ""
        },
        {
            "title": "趋慈和寺移宴",
            "content": "高寺移清宴，渔舟系绿萝。潮平秋水阔，云敛暮山多。广槛停箫鼓，繁弦散绮罗。西楼半床月，莫问夜如何。",
            "comment": ""
        },
        {
            "title": "赠僧",
            "content": "心法本无住，流沙归复来。锡随山鸟动，经附海船回。洗足柳遮寺，坐禅花委苔。唯将一童子，又欲上天台。",
            "comment": ""
        },
        {
            "title": "看雪",
            "content": "松亚竹珊珊，心知万井欢。山明迷旧径，溪满涨新澜。客醉瑶台曙，兵防玉塞寒。红楼知有酒，谁肯学袁安。",
            "comment": ""
        },
        {
            "title": "送前缑氏韦明府南游",
            "content": "酒阑横剑歌，日暮望关河。道直去官早，家贫为客多。山昏函谷雨，木落洞庭波。莫尽远游兴，故园荒薜萝。",
            "comment": ""
        },
        {
            "title": "闻薛先辈陪大夫看早梅因寄",
            "content": "涧梅寒正发，莫信笛中吹。素艳雪凝树，清香风满枝。折惊山鸟散，携任野蜂随。今日从公醉，何人倒接罒离。",
            "comment": ""
        },
        {
            "title": "献白尹",
            "content": "醉舞任生涯，褐宽乌帽斜。庾公先在郡，疏傅早还家。林晚鸟争树，园春蜂护花。高吟应更逸，嵩洛旧烟霞。",
            "comment": ""
        },
        {
            "title": "送楼烦李别驾",
            "content": "琴清诗思劳，更欲学龙韬。王粲暂停笔，吕虔初佩刀。夜吟关月静，秋望塞云高。去去从军乐，雕飞代马豪。",
            "comment": ""
        },
        {
            "title": "重游郁林寺道玄上人院",
            "content": "藤杖叩松关，春溪劚药还。雨晴巢燕急，波暖浴鸥闲。倚槛花临水，回舟月照山。忆归师莫笑，书剑在人间。",
            "comment": ""
        },
        {
            "title": "送李溟秀才西行",
            "content": "万里不辞劳，寒装叠缊袍。停车山店雨，挂席海门涛。鹰势暮偏急，鹤声秋更高。知君北邙路，留剑泣黄蒿。",
            "comment": ""
        },
        {
            "title": "题韦隐居西斋",
            "content": "劚药去还归，家人半掩扉。山风藤子落，溪雨豆花肥。寺远僧来少，桥危客到稀。不闻砧杵动，应解制荷衣。",
            "comment": ""
        },
        {
            "title": "晨装",
            "content": "带月饭行侣，西游关塞长。晨鸡鸣远戍，宿雁起寒塘。云卷四山雪，风凝千树霜。谁家游侠子，沉醉卧兰堂。",
            "comment": ""
        },
        {
            "title": "寄题南山王隐居",
            "content": "近逢商洛客，知尔住南塘。草阁平春水，柴门掩夕阳。随蜂收野蜜，寻麝采生香。更忆前年醉，松花满石床。",
            "comment": ""
        },
        {
            "title": "晚泊七里滩",
            "content": "天晚日沈沈，归舟系柳阴。江村平见寺，山郭远闻砧。树密猿声响，波澄雁影深。荣华暂时事，谁识子陵心。",
            "comment": ""
        },
        {
            "title": "思归",
            "content": "叠嶂平芜外，依依识旧邦。气高诗易怨，愁极酒难降。树暗支公院，山寒谢守窗。殷勤楼下水，几日到荆江。",
            "comment": ""
        },
        {
            "title": "村舍",
            "content": "燕雁下秋塘，田家自此忙。移蔬通远水，收果待繁霜。野碓舂粳滑，山厨焙茗香。客来还有酒，随事宿茅堂。",
            "comment": ""
        },
        {
            "title": "经马镇西宅",
            "content": "将军久已没，行客自兴哀。功业山长在，繁华水不回。乱藤侵废井，荒菊上丛台。借问此中事，几家歌舞来。",
            "comment": ""
        },
        {
            "title": "送从兄归隐蓝溪二首",
            "content": "名高犹素衣，穷巷掩荆扉。渐老故人少，久贫豪客稀。塞云横剑望，山月抱琴归。几日蓝溪醉，藤花拂钓矶。京洛多高盖，怜兄剧断蓬。身随一剑老，家入万山空。夜忆萧关月，行悲易水风。无人知此意，甘卧白云中。",
            "comment": ""
        },
        {
            "title": "灞东题司马郊园",
            "content": "楚翁秦塞住，昔事李轻车。白社贫思橘，青门老仰瓜。读书三径草，沽酒一篱花。更欲寻芝朮，商山便寄家。",
            "comment": ""
        },
        {
            "title": "晨至南亭呈裴明府",
            "content": "南斋梦钓竿，晨起月犹残。露重萤依草，风高蝶委兰。池光秋镜澈，山色晓屏寒。更恋陶彭泽，无心议去官。",
            "comment": ""
        },
        {
            "title": "送李定言南游",
            "content": "酒酣轻别恨，酒醒复离忧。远水应移棹，高峰更上楼。簟凉清露夜，琴响碧天秋。重惜芳尊宴，满城无旧游。",
            "comment": ""
        },
        {
            "title": "神女祠",
            "content": "停车祀圣女，凉叶下阴风。龙气石床湿，鸟声山庙空。长眉留桂绿，丹脸寄莲红。莫学阳台畔，朝云暮雨中。",
            "comment": ""
        },
        {
            "title": "题杜居士",
            "content": "松偃石床平，何人识姓名。溪冰寒棹响，岩雪夜窗明。机尽心猿伏，神闲意马行。应知此来客，身世两无情。",
            "comment": ""
        },
        {
            "title": "发灵溪馆",
            "content": "山多水不穷，一叶似渔翁。鸟浴寒潭雨，猿吟暮岭风。杂英垂锦绣，众籁合丝桐。应有曹溪路，千岩万壑中。",
            "comment": ""
        },
        {
            "title": "示弟",
            "content": "自尔出门去，泪痕长满衣。家贫为客早，路远得书稀。文字何人赏，烟波几日归。秋风正摇落，孤雁又南飞。",
            "comment": ""
        },
        {
            "title": "懿安皇太后挽歌词",
            "content": "陵前春不尽，陵下夜何穷。未信金蚕老，先惊玉燕空。挽移兰殿月，笳引柏城风。自此随龙驭，桥山翠霭中。",
            "comment": ""
        },
        {
            "title": "鸂鶒",
            "content": "池寒柳复凋，独宿夜迢迢。雨顶冠应冷，风毛剑欲飘。故巢迷碧水，旧侣越丹霄。不是无归处，心高多寂寥。",
            "comment": ""
        },
        {
            "title": "洛中游眺贻同志",
            "content": "康衢一望通，河洛正天中。楼势排高凤，桥形架断虹。远山晴带雪，寒水晚多风。几日还携手，鸟鸣花满宫。",
            "comment": ""
        },
        {
            "title": "寓怀",
            "content": "南国浣纱伴，盈盈天下姝。盘金明绣带，动珮响罗襦。素手怨瑶瑟，清心悲玉壶。春华坐销落，未忍泣蘼芜。",
            "comment": ""
        },
        {
            "title": "孤雁",
            "content": "昔年双颉颃，池上霭春晖。霄汉力犹怯，稻粱心已违。芦洲寒独宿，榆塞夜孤飞。不及营巢燕，西风相伴归。",
            "comment": ""
        },
        {
            "title": "山鸡",
            "content": "珍禽暂不扃，飞舞跃前庭。翠网摧金距，雕笼减绣翎。月圆疑望镜，花暖似依屏。何必旧巢去，山山芳草青。",
            "comment": ""
        },
        {
            "title": "送同年崔先辈",
            "content": "西风帆势轻，南浦遍离情。菊艳含秋水，荷花递雨声。扣舷滩鸟没，移棹草虫鸣。更忆前年别，槐花满凤城。",
            "comment": ""
        },
        {
            "title": "送友人自荆襄归江东",
            "content": "商洛转江濆，一杯聊送君。剑愁龙失伴，琴怨鹤离群。楚驿枕秋水，湘帆凌暮云。猿声断肠夜，应向雨中闻。",
            "comment": ""
        },
        {
            "title": "洞灵观冬青",
            "content": "霜霰不凋色，两株交石坛。未秋红实浅，经夏绿阴寒。露重蝉鸣急，风多鸟宿难。何如西禁柳，晴舞玉阑干。",
            "comment": ""
        },
        {
            "title": "宿开元寺楼",
            "content": "谁家歌袅袅，孤枕在西楼。竹色寒清簟，松香染翠帱。月移珠殿晓，风递玉筝秋。日出应移棹，三湘万里愁。",
            "comment": ""
        },
        {
            "title": "长安旅夜",
            "content": "久客怨长夜，西风吹雁声。云移河汉浅，月泛露华清。掩瑟独凝思，缓歌空寄情。门前有归路，迢递洛阳城。",
            "comment": ""
        },
        {
            "title": "广陵道中",
            "content": "城势已坡陀，城边东逝波。绿桑非苑树，青草是宫莎。山暝牛羊少，水寒凫雁多。因高一回首，还咏黍离歌。",
            "comment": ""
        },
        {
            "title": "行次潼关题驿后轩",
            "content": "飞阁极层台，终南此路回。山形朝阙去，河势抱关来。雁过秋风急，蝉鸣宿雾开。平生无限意，驱马任尘埃。",
            "comment": ""
        },
        {
            "title": "盈上人",
            "content": "月沉霜已凝，无梦竟寒灯。寄世何殊客，修身未到僧。二毛梳上雪，双泪枕前冰。借问曹溪路，山多路几层。",
            "comment": ""
        },
        {
            "title": "泛溪",
            "content": "疑与武陵通，青溪碧嶂中。水寒深见石，松晚静闻风。遁迹驱鸡吏，冥心失马翁。才应毕婚嫁，还此息微躬。",
            "comment": ""
        },
        {
            "title": "夏日戏题郭别驾东堂",
            "content": "微风起画鸾，金翠暗珊珊。晚树垂朱实，春篁露粉竿。散香蕲簟滑，沉水越瓶寒。犹恐何郎热，冰生白玉盘。",
            "comment": ""
        },
        {
            "title": "晓发鄞江北渡寄崔韩二先辈",
            "content": "南北信多岐，生涯半别离。地穷山尽处，江泛水寒时。露晓蒹葭重，霜晴橘柚垂。无劳促回楫，千里有心期。",
            "comment": ""
        },
        {
            "title": "晨起二首",
            "content": "桂树绿层层，风微烟露凝。檐楹衔落月，帏幌映残灯。蕲簟曙香冷，越瓶秋水澄。心闲即无事，何异住山僧。残月皓烟露，掩门深竹斋。水虫鸣曲槛，山鸟下空阶。清镜晓看发，素琴秋寄怀。因知北窗客，日与世情乖。",
            "comment": ""
        },
        {
            "title": "寄契盈上人",
            "content": "何处是西林，疏钟复远砧。雁来秋水阔，鸦尽夕阳沉。婚嫁乖前志，功名异夙心。汤师不可问，江上碧云深。",
            "comment": ""
        },
        {
            "title": "寄天乡寺仲仪上人富春孙处士",
            "content": "诗僧与钓翁，千里两情通。云带雁门雪，水连渔浦风。心期荣辱外，名挂是非中。岁晚亦归去，田园清洛东。",
            "comment": ""
        },
        {
            "title": "送段觉归杜曲闲居",
            "content": "书剑南归去，山扉别几年。苔侵岩下路，果落洞中泉。红叶高斋雨，青萝曲槛烟。宁知远游客，羸马太行前。",
            "comment": ""
        },
        {
            "title": "洛东兰若夜归",
            "content": "一衲老禅床，吾生半异乡。管弦愁里老，书剑梦中忙。鸟急山初暝，蝉稀树正凉。又归何处去，尘路月苍苍。",
            "comment": ""
        },
        {
            "title": "王居士",
            "content": "筇杖倚柴关，都城卖卜还。雨中耕白水，云外劚青山。有药身长健，无机性自闲。即应生羽翼，华表在人间。",
            "comment": ""
        },
        {
            "title": "对雪",
            "content": "飞舞北风凉，玉人歌玉堂。帘帷增曙色，珠翠发寒光。柳重絮微湿，梅繁花未香。兹辰贺丰岁，箫鼓宴梁王。",
            "comment": ""
        },
        {
            "title": "赠裴处士",
            "content": "为儒白发生，乡里早闻名。暖酒雪初下，读书山欲明。字形翻鸟迹，诗调合猿声。门外沧浪水，知君欲濯缨。",
            "comment": ""
        },
        {
            "title": "陪王尚书泛舟莲池",
            "content": "莲塘移画舸，泛泛日华清。水暖鱼频跃，烟秋雁早鸣。舞疑回雪态，歌转遏云声。客散山公醉，风高月满城。",
            "comment": ""
        },
        {
            "title": "早秋",
            "content": "遥夜泛清瑟，西风生翠萝。残萤栖玉露，早雁拂金河。高树晓还密，远山晴更多。淮南一叶下，自觉洞庭波。",
            "comment": "：①遥夜：长夜。\r\n②翠萝：攀缘植物，女萝。\r\n③玉露：白露。\r\n④晓：破晓。 | ：　　长夜中荡漾着清冷的瑟音，西风从翠萝那边吹过来。残落的萤火虫停歇在晶莹的露水上，早雁掠过银河。高大的树木在曙光中看起来更浓密，远山在晴空下更多一些。淮南落下一片树叶，自已就感觉到了洞庭湖的秋天来了。 | ：　　诗人写景咏物，寄托自已的情怀，颇多感慨，描绘了一幅秋色图。全诗句句写景，字字切中“早”字，生动细致，用典贴切，主旨明确，清新优美，具有高超的艺术技巧。 | 【注释】一叶下：此句典出《淮南子·说山训》：“以小明大，见一叶落而知岁之将暮。”【简析】：写早秋的景色和感触，能自出新意。末句从屈原《九歌·湘夫人》中“袅袅兮秋风，洞庭波兮木叶下”点化，与前句天衣无缝。"
        },
        {
            "title": "谢亭送别",
            "content": "劳歌一曲解行舟，红叶青山水急流。日暮酒醒人已远，满天风雨下西楼。",
            "comment": ""
        },
        {
            "title": "秋日赴阙题潼关驿楼",
            "content": "红叶晚萧萧，长亭酒一瓢。残云归太华，疏雨过中条。树色随关迥，河声入海遥。帝乡明月到，犹自梦渔樵。",
            "comment": "：①萧萧：随风摇动的样子。\r\n②太华：指华山。\r\n③迥：远。\r\n④河：黄河。\r\n⑤帝乡：京城长安。 | ：　　夜晚红叶被秋风吹得萧萧作响，在长亭饮下美酒一瓢。残云飞到太华山，稀疏的雨点滴过中条山。苍苍的树色随着山势远去，奔腾的黄河水的声音远远地汇入大海。明天就可以到长安了，夜里还梦见隐居的生活。 | ：　　潼关，在今陕西省潼关县境内，当陕西、山西、河南三省要冲，是从洛阳进入长安必经的咽喉重镇，形势险要，景色动人。历代诗人路经此地，往往要题诗纪胜。许浑从故乡润州丹阳（今属江苏）第一次到长安去，途经潼关，也为其山川形势和自然景色所深深吸引，兴会淋漓，挥笔写下了这首“高华雄浑”的诗作。诗人赴京途中，在潼关驿楼观赏景色，抒发了自己矛盾的心情，面对前途就如这眼前景观一样茫然。全诗对仗工整，用词精练，铿锵有力，意味深长。 | 【注释】阙：指长安；潼关，在今陕西省潼关县。太华：太华山，即西岳华山，在今陕西省华阴县。中条：中条山，在今山西省永济县东南。【简析】：题诗在赴京的途中，却又做着渔樵的梦，写出诗人矛盾的心态。该诗笔力遒劲，工整自然。-----------------------------------　　潼关，在今陕西省潼关县境内，当陕西、山西、河南三省要冲，是从洛阳进入长安必经的咽喉重镇，形势险要，景色动人。历代诗人路经此地，往往要题诗纪胜。直到清末，谭嗣同还写下他那“河流大野犹嫌束，山入潼关不解平”的名句。可知它在诗人们心目中的位置了。　　许浑从故乡润州丹阳（今属江苏）第一次到长安去，途经潼关，也为其山川形势和自然景色所深深吸引，兴会淋漓，挥笔写下了这首“高华雄浑”（清代吴汝纶语）的诗作。　　开头两句，作者先勾勒出一幅秋日行旅图，把读者引入一个秋浓似酒、旅况萧瑟的境界。“红叶晚萧萧”，用写景透露人物一缕缕悲凉的意绪；“长亭酒一瓢”，用叙事传出客子旅途况味，用笔干净利落。此诗一本题作《行次潼关，逢魏扶东归》。这个背景材料，可以帮助我们了解诗人何以在长亭送别、借瓢酒消愁的原委。　　然而诗人没有久久沉湎在离愁别苦之中。中间四句笔势陡转，大笔勾画四周景色，雄浑苍茫，全然是潼关的典型风物。骋目远望，南面是主峰高耸的西岳华山；北面，隔着黄河，又可见连绵苍莽的中条山。残云归岫，意味着天将放晴；疏雨乍过，给人一种清新之感。从写景看，诗人拿“残云”再加“归”字来点染华山，又拿“疏雨”再加“过”字来烘托中条山，这样，太华和中条就不是死景而是活景，因为其中有动势──在浩茫无际的沉静中显出了一抹飞动的意趣。　　诗人把目光略收回来，就又看见苍苍树色，随关城一路远去。关外便是黄河，它从北面奔涌而来，在潼关外头猛地一转，径向三门峡冲去，翻滚的河水咆哮着流入渤海。“河声”后续一“遥”字，传出诗人站在高处远望倾听的神情。眼见树色苍苍，耳听河声汹汹，真绘声绘色，给人耳闻目睹的真实感觉。　　这里，诗人连用四句景句，安排得如巨鳌的四足，缺一不可，丝毫没有臃肿杂乱、使人生厌之感。三、四两句，又见其另作《秋霁潼关驿亭》诗颔联，完全相同，可知是诗人偏爱的得意之笔。　　“帝乡明日到，犹自梦渔樵”。照理说，离长安不过一天路程，作为入京的旅客，总该想着到长安后便要如何如何，满头满脑盘绕“帝乡”去打转子了。可是许浑却出人意外地说：“我仍然梦着故乡的渔樵生活呢！”含蓄表白了自己并非专为追求名利而来。这样结束，委婉得体，优游不迫，是颇显出自己身分的。　　（刘逸生）"
        },
        {
            "title": "咸阳城东楼",
            "content": "一上高城万里愁，蒹葭杨柳似汀洲。溪云初起日沉阁，山雨欲来风满楼。鸟下绿芜秦苑夕，蝉鸣黄叶汉宫秋。行人莫问当年事，故国东来渭水流。",
            "comment": " | 【注释】　　这首诗题目有两种不同文字，今采此题，而弃“咸阳城东楼”的题法。何也？一是醒豁，二是合理。看来“西”字更近乎情理，──而且“晚眺”也是全诗一大关目。　　同为晚唐诗人的李义山，有一首《安定城楼》，与许丁卯这篇，不但题似，而且体同（七律），韵同（尤部），这还不算，再看李诗头两句：“迢递高城百尺楼，绿杨枝外尽汀洲。”这实在是巧极了，都用“高城”，都用杨柳，都用“汀洲”。然而，一比之下，他们的笔调，他们的情怀，就不一样了。义山一个“迢递”，一个“百尺”，全在神超；而丁卯一个“一上”，一个“万里”，端推意远。神超多见风流，意远兼怀气势。　　“一”上高城，就有“万”里之愁怀，这正是巧用了两个不同意义的“数字”而取得了一种独特的艺术效果。万里之愁，其意何在呢？诗人笔下分明逗露──“蒹葭杨柳似汀洲”。一个“似”字，早已道破，此处并无什么真的汀洲，不过是想象之间，似焉而已。然而为何又非要拟之为汀洲不可？须知诗人家在润州丹阳，他此刻登上咸阳城楼，举目一望，见秦中河湄风物，居然略类江南。于是笔锋一点，微微唱叹。万里之愁，正以乡思为始。盖蒹葭秋水，杨柳河桥，本皆与怀人伤别有连。愁怀无际，有由来矣。　　以上单说句意。若从诗的韵调丰采而言，如彼一个起句之下，著此“蒹葭杨柳似汀洲”七个字，正是“无意气时添意气，不风流处也风流”。再从笔法看，他起句将笔一纵，出口万里，随后立即将笔一收，回到目前。万里之遥，从何写起？一笔挽回，且写眼中所见，潇潇洒洒，全不呆滞，而笔中又自有万里在。仿批点家一句：此开合擒纵之法也。　　话说诗人正在凭栏送目，远想慨然，──也不知过了多久，忽见一片云生，暮色顿至；那一轮平西的红日，已然渐薄溪山，──不一时，已经隐隐挨近西边的寺阁了，──据诗人自己在句下注明：“南近磻溪，西对慈福寺阁。”形势了然。却说云生日落，片刻之间，“天地异色”，那境界已然变了，谁知紧接一阵凉风，吹来城上，顿时吹得那城楼越发空空落落，萧然凛然。诗人凭着“生活经验”，知道这风是雨的先导，风已飒然，雨势迫在眉睫了。　　景色迁动，心情变改，捕捉在那一联两句中。使后来的读者，都如身在楼城之上，风雨之间，遂为不朽之名作。何必崇高巨丽，要在写境传神。令人心折的是，他把“云”“日”“雨”“风”四个同性同类的“俗”字，连用在一处，而四者的关系是如此地清晰，如此地自然，如此地流动，却又颇极错综辉映之妙，令人并无一丝一毫的“合掌”之感，──也并无组织经营、举鼎绝膑之态。云起日沉、雨来风满，在“事实经过”上是一层推进一层，井然不紊；然而在“艺术感觉”上，则又分明象是错错落落，“参差”有致。“起”之与“沉”，当句自为对比，而“满”之一字本身亦兼虚实之趣──曰“风满”，而实空无一物也；曰空空落落，而益显其愁之“满楼”也。“日”“风”两处，音调小拗，取其峭拔，此为诗人喜用之句格。　　那么，风雨将至，“形势逼人”，诗人是“此境凛乎不可久留”，赶紧下楼匆匆回府了呢？还是怎么？看来，他未被天时之变“吓跑”，依然登临纵目，独倚危栏。　　何以知之？你只看它两点自明：前一联，虽然写得声色如新，气势兼备，却要体味那个箭已在弦，“引而不发，跃如也”的意趣。诗人只说“欲”来，笔下精神，全在虚处。而下一联，鸟不平芜，蝉吟高树，其神情意态，何等自在悠闲，哪里是什么“暴风雨”的问题？　　讲到此处，不禁想起，那不知名氏的一首千古绝唱《忆秦娥》：“……乐游原上清秋节，咸阳古道音尘绝。音尘绝，西风残照，汉家陵阙。”诗人许浑，也正是在西风残照里，因见汉阙秦陵之类而引起了感怀。　　咸阳本是秦汉两代的故都，旧时禁苑，当日深宫，而今只绿芜遍地，黄叶满林，唯有虫鸟，不识兴亡，翻如凭吊。“万里”之愁乎？“万古”之愁乎？　　行人者谁？过客也。可泛指古往今来是处征人游子，当然也可包括自家在内。其曰莫问，其意却正是欲问，要问，而且“问”了多时了，正是说他所感者深矣！　　“故国东来渭水流”，大意是说，我闻咸阳古地名城者久矣，今日东来，至此一览──而所见无几，唯“西风吹渭水”，系人感慨矣。　　结句可谓神完气足。气足，不是气尽，当然也不是语尽意尽。此一句，正使全篇有“状难写之景，如在目前；含不尽之意，见于言外”的好处，确有悠悠不尽之味。渭水之流，自西而东也，空间也，其间则有城、楼、草、木、汀洲……；其所流者，自古及今也，时间也，其间则有起、沉、下、鸣、夕、秋……。三字实结万里之愁，千载之思，而使后人读之不禁同起无穷之感。如此想来，那么诗人所说的“行人”，也正是空间的过客和时间的过客的统一体了。　　（周汝昌）"
        }
    ]
}